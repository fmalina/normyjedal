# Jedlá a pochúťky z hydiny

Prenormované recepty zo života

# Polievky

## 1. Polievka s drobov s knedličkami
*Čas: 1hod. 20 minút, 2 porcie 620g po 3,1 dl*

* 120g hydinových drobkov
* 50g koreňovej zeleniny
* 10g cibuľa
* 5g strúčik cesnaku
* ¼-½ hydinového bujónu, voda, petržlenová vňať

**Knedličky:**
* 30g hydinovej pečene
* 5g cesnak
* 20g vajce
* 40g žemľa
* 30ml mlieka, strúhanka
* soľ, mleté čierne korenie, majorán

Umyté drobky dáme variť do studenej vody, pridáme celú cibuľku, soľ a necháme pomaly vrieť. Pridáme očistenú
pokrájanú zeleninu, prilejeme bujón rozmiešaný v troche teplej vody, počas varenia, pomalého tiahnutia viackrát
zoberieme z polievky penu, aby bola číra, keď sú drobky a zelenina mäkké polievku zlejeme cez sito.

**Knedličky:**

Pečeň umyjeme, vidličkou roztlačíme, dáme do misky, pridáme pokrájané a v mlieku navlhčené žemle, roztlačený cesnak,
vajce, soľ korenie, majorán, trocha strúhanky a všetko zmiešame. Knedličky vyformované zavárame do vriacej polievky
a nacháme variť asi 5 minút. Nakoniec pridáme petržlenovú vňať.

## 2. Horárova polievka
*Čas: 45min, 2 porcie 600g*

* 120g kurča (bažant, jarabica)
* 15g cibuľa
* 15g masla
* 25g šampiňónov(dubákov, kozákov, masliakov)
* 0,5dl kyslej smotany
* 20g vajce
* 20g polohrubej múky (veľká PL)
* soľ, mleté biele korenie, voda 3,3dl
* vegeta, petržlenová vňať, šalvia

Kurča(bažanta, jarabicu)očistíme, umyjeme, osušíme a pokrájame. Na masle opražíme nadrobno pokrájanú cibuľku, pridáme
mäso, osolíme ho a okoreníme, zalejeme vodou a jemne varíme – ťaháme slabé varenie.

Šampiňóny (huby) očistíme, pokrájame, udusíme na masle, premiešame s posekanou petržlenovou vňaťou a pridáme do polievky.
Z vajíčka a múky urobíme cestíčko a rozmiešame ho vo vriacej polievke, prilejeme smotanu a už len zľahka prehrejeme.

Ak je cestíčko hustejšie, môžeme doň pridať prelisovaný strúčik cesnaku a dochutiť ho vegetou, nahádžeme z neho do
vriacej polievky drobné halušky.


## 3. Paprikášová polievka
*Čas: 1hod. 20 minút, 2 porcie 665g*

* 150g sliepky
* 4dl vody
* 10g masť(olej)
* 20g cibuľa
* 0,5dl smotany
* 10g hladkej múky
* 25g cestovín makarónov, širokých domácich rezancov
* soľ, mletá červená paprika, vegeta
* biele korenie, bazalka, chili paprička

Mäso umyjeme, pokrájame na menšie kúsky. Na masti speníme nadrobno pokrájanú cibuľu, opražíme ju, pridáme červenú
sladkú maďarskú mletú papriku, po chvíli mäso osolíme,
ochutíme vegetou a zakryté udusíme do mäkka. Ak treba, občas podlievame horúcou vodou s varnej kanvice, na dusenie
môžeme využiť aj tlakový hrniec. Udusené mäso zbavíme kostí, pokrájame ho na rezančeky a dáme späť do šťavy.

Zalejeme horúcou vodou, necháme zovrieť a potom pridáme na kúsky polámané makaróny (alebo iné cestoviny).

Uvaríme domäkka. V smotane rozmiešame hladkú múku, vlejeme ju do polievky, ešte chvíľu jemne varíme, nakoniec
dochutíme soľou, prípadne chili papričkou, prizdobíme bazalkou.


## 4. Maďarská slepačia polievka
*Čas: 1hod. 30 minút, 3 porcie po 275g*

* 250g sliepky
* 60g koreňovej zeleniny
* 20g cibuľa, strúčik cesnaku
* 40g malá rajčina
* 20g šampiňónov
* 20g kúsok karfiolu a kelu(ružičkového)
* 40g tenké rezance
* celé čierne korenie, nové korenie,
* soľ, pažítka, vegeta, voda

Sliepku prekrojíme, umyjeme, vložíme do hrnca, zalejeme studenou vodou a dáme variť. Keď voda zovrie penu zoberieme,
pridáme soľ, očistenú na rezančeky pokrájanú zeleninu, ošúpanú cibuľu a cesnak, korenie, vegetu a pokrájané
šampiňóny. Pred dovarením pridáme ešte karfiol, kel a rajčinu. Hotovú polievku scedíme a dáme
do nej posekanú pažítku. Pred podávaním dáme do každej porcie uvarené tenké rezance a kúsky mäsa a zeleniny.


## 5. Slovenská slepačia polievka
*Čas: 1 hodina 25 min, 2 porcie po 345g*

* 150g sliepky
* 4 studenej vody
* 50g koreňovej zeleniny
* 20g malý pór
* 20g kúsok kelu (ružičkový)
* 15g malá cibuľa, po 2 zrnká čierneho a nového korenia
* 5g petržlenová a zelerová vňať
* 30g tenké rezance

Postup prípravy je rovnaký ako predchádzajúci.

Zelerová vňať (vcelku) sa dá vyvariť, nadrobno posekaná petržlenová vňať sa pridáva do hotovej polievky.

Pred podávaním do každej porcie dáme kúsky mäsa, zeleninu a rezance.

## 6. Čorba
*Čas: 1 hodina 5 min, 4 porcie po 3,3dl (335g)*

* 250g ¼ sliepky
* 0,75l vody
* 30g 1 menšia cibuľa (pór)
* 75g koreňovej zeleniny
* 75g čerstvé papriky
* 70g rajčina
* 1 smotany
* 10g hladkej múky
* soľ, vegeta, biele korenie, červená paprika
* nové korenie, petržlenová vňať, bazalka

Umyté mäso zalejeme studenou vodou a dáme variť. Asi po pol hodine pridáme očistenú pokrájanú cibuľu a koreňovú
zeleninu, rajčiny uvaríme osobitne, zbavíme šupky a potom pretrieme cez nerez sito. Keď je mäso mäkké, polievku
precedíme, pridáme do nej papriky pokrájané na rezančeky a varíme, kým nezmäknú. Potom do polievky vlejeme zátrepku,
kyslú smotanu zmiešanú s hladkou múkou a spolu ešte povaríme. Uvarené mäso vykostíme a pokrájame na rezančeky a
vložíme do hotovej polievky.

**Poznámka:**
Stehno a prsia môžeme udusiť na masle alebo na slanine
s majoránom, prípadne bylinkami a podávať s ryžou alebo zemiakovou kašou, šalátom alebo kompótom ako hlavné jedlo.


## 7. Hydinová smotanová krémová polievka
*Čas: 1 hod.5 min, 3 porcie po 320g*

* 70g uvareného kuracieho mäsa
* 7 hydinového vývaru (1ks slepačí bujón)
* 0,7dl sladkej smotany
* 30g zeleného hrášku
* 50g pór, kúsok zeleru
* 20g masla
* 15g hladká múka PL
* soľ. biele mleté korenie, petržlenová vňať alebo pažítka

V hrnci rozpustíme maslo, pridáme pokrájaný pór a zeler,
zelený hrášok na miernom ohni opražíme asi 3 minúty. Potom zeleninu poprášime múkou, premiešame a ešte chvíľu
dusíme. Hrniec odstavíme a zeleninu vidličkou roztlačíme, prilejeme horúci vývar a všetko spolu dohladka vyšľaháme.

Potom polievku necháme zovrieť (penu zoberieme) a asi pol hodinu varíme. Pridáme smotanu, soľ, biele korenie,
premiešame a privedieme do varu, potom scedíme, zeleninu pretrieme cez nerez sito, alebo rozmixujeme a spolu s
pokrájaným mäsom vmiešame do polievky.

# Jedlá z kurčaťa

## 8. Kurča so šunkou a syrom
*Čas: 1hod. 20 min, porcia 315g*

* 200g kurča (stehná)
* 15g šunky
* 20g tvrdého syra
* 10g hladkej múky
* 25g ½ vajce
* 0,3dl smotany
* 15g slnečnicový olej podľa potreby
* soľ, mleté čierne korenie, červená paprika
* vegeta, petržlenová vňať

Kurča umyjeme, pokrájame na porcie, osolíme, okoreníme.

Každý kúsok obalíme v múke a v rozšľahanom vajíčku a na panvici s rozohriatym olejom opražíme do ružova. Mäso
poukladáme na vymastený pekáč, na každý kúsok dáme plátok šunky a syra, všetko polejeme smotanou a dáme do horúcej
rúry alebo mikrovlnky – funkcia Crisp zapiecť.

Pred podávaním posypeme červenou maďarskou sladkou paprikou a posekanou petržlenovou vňaťou, ktorú môžeme nahradiť
bylinkami bazalka, šalvia, prípadne ligurček alebo zádušník.

Vhodnými prílohami sú dusená hrášková ryža (so sladkou kukuricou), zemiaková kaša, varené, opekané, restované
zemiaky.

## 9. Kurča na zelenine
*Čas: 1hod. porcia 340g*

* 200g kurča
* 25g tuku
* 20g cibuľa
* 30g mrkva
* 30g petržlen
* 5g strúčik cesnaku
* 30g zelená paprika
* soľ, mletá červená paprika sladká aj pálivá, mleté čierne alebo biele korenie, pažítka, zádušník, vegeta

Kurča umyjeme, osušíme, naporcujeme na menšie kúsky a mierne osolíme. Zeleninu očistíme, cibuľu pokrájame nadrobno a
speníme na tuku, pridáme prelisovaný cesnak, na kúsky-rezance pokrájanú zeleninu a papriku, chvíľku
oprážame. Potom zeleninu uložíme na pripravené mäso, poprášime sladkou a štipľavou paprikou (môžeme pridať trošku
gyros-gréckeho korenia) a zľahka premiešame.

Zakryté pomaly dusíme vo vlastnej šťave. Keď je mäkké dochutíme ho čiernym alebo bielym korením, prípadne vegetou.

Vhodnými prílohami sú dusená ryža a halušky.

## 10. Zamatové kurča na červenom víne
*Čas: 1 hodina 25 min, 2 porcie po 380g*

* 250g kurča (stehná)
* 30g cibuľa (aj červená)
* 400g červenej kapusty
* 0,5dl červeného vína
* 10g slnečnicový olej
* 20g maslo, soľ, cukor, drtená rasca, ocot, vegeta
* voda, biele korenie, mletá červená paprika

Kurča umyjeme, osušíme, naporcujeme a mierne osolíme.

Cibuľu očistíme a pokrájame na kolieska a červenú kapustu na rezančeky. Pekáč natrieme olejom, rozložíme doň cibuľu,
potom červenú kapustu. Posypeme ju soľou, cukrom, rascou a bielym korením, pokvapkáme octom a všetko jemne
premiešame. Na zmes rozložíme kúsky kurčaťa (kožou hore) a poprášime ich paprikou, trošku vegetou a bielym
korením.

Podlejeme trochou vody, červeným vínom a dáme piecť.

Pred dokončením dáme na každú porciu mäsa kúsok masla a dopečieme. Vhodná príloha je domáca žemľová knedľa,
zemiaková knedľa a čierny chlieb.

## 11. Kurča s rajčinami a medom
*Čas: 1 hodina 2 porcie po 370g*

* 250g kurča (stehná)
* 400g rajčín (½ -alebo celú dávku môžeme nahradiť rajčinovým pretlakom)
* 50g cibuľa
* 25g masla
* 15g lyžica medu
* 3g škorica KL
* 3g čerstvý majorán KL
* soľ, mleté biele korenie, olej

Kurča umyjeme, naporcujeme, dáme do vyššej rajnice-woku, zakryjeme ho pokrájanými rajčinami, osolíme. Pridáme
maslo(olej), kolieska cibule, poprášime bielym korením.

Vok zakryjeme a počas dusenia na miernom ohni ňou občas potrasieme, aby sa obsah premiešal.

Mäkké mäso vyberieme, šťavu odparíme a do zmesi pridáme med, škoricu a majorán. Potom dáme mäso späť, zľahka
premiešame a odložíme s ohňa. Podávame s ryžou alebo opekanými zemiakmi.

## 12. Kurča na víne a rajčinách
*Čas: 1hod. 10min, 2 porcie po 255g*

* 250g kurča
* 15g slnečnicový olej
* 40g cibuľa
* 150g rajčín
* 5g 2 menšie strúčiky cesnaku
* 0,5dl bieleho vína
* soľ, mleté čierne korenie, petržlenová vňať

Kurča umyjeme, rozdelíme na porcie, osolíme. Cibuľu a rajčiny očistíme, nakrájame na kolieska. V rajnici-woku
zohrejeme olej, dáme naň cibuľu a upražíme ju asi
2 minúty. Potom pridáme rajčiny a prelisovaný cesnak, premiešame a pridáme kúsky kurčaťa. Podlejeme vínom, zakryjeme
a dusíme do mäkka. Nakoniec pridáme posekanú petržlenovú vňať. Vhodné prílohy su dusená ryža alebo cestoviny.

## 13. Kurča na hubách (šampiňónoch)
*Čas: 1hod. 15min, 2 porcie po 240g*

* 250g kurča
* 30g cibuľa
* 5g cesnak 2 stúčky
* 60g šapiňónov scedených z konzervy
  (čerstvých húb-hríbov, podľa potreby)
* 120g rajčín
* 15g olej
* soľ, biele korenie, vegeta, petržlenová vňať

Umyté kurča pokrájame, zbavíme kože a posolíme. V rajnici/woku zohrejeme olej, pridáme nadrobno nakrájanú cibuľu,
posekaný cesnak a po chvíli mäso. Zakryté chvíľu dusíme, potom pridáme pokrájané šampiňóny (huby), podlejeme trochou
vody a ďalej dusíme. Pred dokončením pridáme rajčiny, ktoré sme predtým sparili ošúpali a pokrájali na mesiačiky. Po
chvíli rajnicu odložíme z ohňa, dochutíme a
posypeme petržlenovou vňaťou.

## 14. Labužnícke kurča
*Čas: 1hod. 15 min, 2 porcie po 200g*

* 300g kurča (stehná)
* 60g strúhanky podľa potreby
* 25g horčica
* 15g lyžica oleja
* soľ, mleté biele korenie

Kurča umyjeme, osušíme, naporcujeme a nasolíme. Horčicu rozmiešame s olejom, pridáme soľ, biele korenie a zmesou
natrieme zvonka porcie kurčaťa. Necháme ich v chlade niekoľko hodín odležať. Mäso uložíme do pekáča, podlejeme
vodou, vrch posypeme jemnou strúhankou a dáme piecť do dobre vyhriatej rúry. Počas pečenia ho občas polejeme
výpekom, prípadne aj polejeme vodou.

## 15. Kurča na maďarský spôsob
*Čas: 1 hodina 30 min, 3 porcie po 455g s prílohou*

* 400g kurča (½ kurčaťa, stehná, krídla)
* 250g ryže
* 300g zemiakov
* 300g lečo vo vlastnej šťave(domáce lečo)
* 60g cibule
* 40g masla
* 20g slnečnicový olej
* soľ, zmes korení na grilovanie, biele korenie,
* mletá červená paprika, gyros, vegeta

Umyté kurča pokrájame na porcie, osušíme, osolíme a posypeme zmesou korení. Ryžu premyjeme, vysypeme do vriacej
osolenej vody, varíme 10 minút a scedíme, zemiaky ošúpeme a vcelku ich varíme do polomäkka.Pekáč vymastíme olejom,
rozložíme doň ryžu, na ňu ¾ zemiakov, väčšie prekrojíme, alebo pokrájame na kolieska. Cibule ošúpeme,
pokrájame na kolieska a poukladáme na zemiaky.

Lečo scedíme, domáce nemusíme, navrstvíme ho na cibuľu a naň dáme zvyšné zemiaky.Navrch poukladáme kúsky kurčaťa a
mierne ich zatlačíme do zmesi.

Maslo rozpustíme a zmiešame so zmesou korení, pokvapkáme ním mäso, pekáč zakryjeme a dáme do rozohriatej rúry.

Po ½ hodine kurča obrátime, znova pokvapkáme maslom so zmesou korení a odkryté dopečieme.  
Vhodnou prílohou sú zeleninové šaláty.

## 16. Kurča na cibuľovej omáčke s bazalkou
*Čas: 1hod. 20min, 2 porcie po 265g s omáčkou*

* 300g kurča
* 100g 2 cibule,
* 5g slepačí bujón, voda
* 5g solamylu (maizeny)
* 15g slnečnicový olej
* soľ, mleté biele korenie, grilovacie korenie(gyros)
* bazalka, petržlenová vňať

Umyté a osušené kurča pokrájame na menšie porcie, osolíme a okoreníme, posypeme čerstvou bazalkou alebo sušenou
bazalkou. V rajnici-woku zohrejeme olej, mäso z obidvoch strán prudko opražíme. Cibuľu ošúpeme, najemno pokrájame
pridáme k mäsu, podlejeme vodou, premiešame a zakryté dusíme do mäkka. Potom mäso vyberieme, do šťavy rozmrvíme
bujón a vlejeme Solamyl (maizenu) rozmiešané v troche studenej vody. Za stáleho miešania varíme do zahustnutia.

Mäso dáme späť do omáčky už nevaríme, lebo solamyl by zredol, prizdobíme podľa potreby bazalkou a petržlenovou
vňaťou. Vhodnými prílohami sú ryža a zemiakové kroketky.

## 17. Kurča v syre
*čas- 1 hod, porcia 300g*

* 200g kurča
* 40g vajce (podľa potreby)
* 20g hladkej múky
* 30g tvrdého syra Eidam
* 15g slnečnicový olej, soľ,

**Na prizdobenie:**
* petržlenová vňať, hlávkový šalát, račina

Umyté, očistené kurča osušíme, pokrájame na menšie kúsky, osolíme ich, obalíme v múke, rozšľahanom vajíčku a napokon 
v najemno postrúhanom tvrdom syre. Pekáč vymastíme olejom, mäso doň poukladáme. Zvyšné vajíčka a
syr zmiešame a vylejeme na mäso. V dobre vyhriatej rúre pečieme asi pol hodiny do zlatista. Vhodnými prílohami
sú varené nové zemiaky alebo zemiaková kaša.

## 18. Kurča na cibuli a paprike(kápii) v alobale
*Čas: 1 hod, 5 min, 2 porcie po 220g*

* 300g kurča (stehná)
* 60g cibuľa
* 40g paprika, kápia
* 15g pikantná horčica
* 20g maslo (olej)
* soľ, mleté biele korenie, drtený kmín
* alobal

Umyté, osušené kurča pokrájame na porcie, posolíme,
potrieme pikantnou horčicou, posypeme korením a drtenou rascou. Každú porciu dáme na kus alobalu, obložíme koliekami
cibule a papriky-kápie, pokvapkáme olejom
(maslom a dôkladne zabalíme do alobalu. Uložíme na pekáč a dáme do dobre vyhriatej rúry piecť (30 až 40 minút).

Môžeme pripravovať aj na záhradnom grile alebo rošte.

Vhodnou prílohou je ryža s hráškom a kukuricou alebo varené nové zemiaky.

## 19. Pečené kurča so syrom
*čas- 1 hodina 20 min porcia asi 340g*

* 200g kurča
* 10g hladkej múky (podľa potreby)
* 5g mletá červená paprika, soľ, majorán, biele korenie
* 3g cesnaku, štipka mletej rasce
* 30g údeného tvrdého syra
* 20g cibuľa, cesnak
* 15g masla (olej)
* 0,5dl smotany

Umyté a osušené kurča pokrájame na porcie, múku zmiešame so soľou, červenou paprikou, bielym korením, majoránom,
nadrobno posekaným cesnakom. Každý kúsok kurčaťa obalíme v zmesi, uložíme do maslom(olejom) natretého pekáča a
všetko posypeme zvyškom zmesi.Cibuľu ošúpeme, pokrájame na tenké kolieska a rozložíme ich na mäso. Na to nasypeme
postrúhaný údený syr a všetko polejeme smotanou. Zakryté pečieme asi 50 minút, potom mäso odkryjeme a pečieme do
chrumkava.

## 20. Kurča v horčicovej omáčke so syrom
*Čas: 1hod. 20 min, 2 porcie asi po 260g*

* 300g kurčaťa
* 15g tuku
* 40g strúhaného syra
* 0,5dl bieleho vína
* 15g horčice
* 0,7dl kyslej smotany
* 20g strúhanky
* mleté čierne korenie a červená paprika
* soľ, vegeta

Umyté a očistené kurča naporcujeme, opražíme, osolíme, okoreníme, posypeme paprikou a vegetou, podlejeme vodou a
zakryté dusíme do mäkka. Vyberieme ho a uložíme na pekáč. Šťavu nacháme trochu odpariť, pridáme do nej polovicu syra
a pomaly zohrievame kým sa neroztopí. Prilejeme víno, pridáme horčicu, rozmiešanú smotanu a za stáleho miešania
necháme zovrieť. Zmes vylejeme na mäso, posypeme ho strúhankou a zvyšným syrom a dáme zapiecť.

Podávame s knedlou alebo zemiakovou kašou.

## 21. Kurča zapekané v zemiakovej kaši
*Čas: 1 hodina 25 min, 3 porcie asi po 300g*

* 500g kurča
* 30g tvrdého syra
* 50g masla
* 20g kečupu
* 300g zemiakov
* 25g bielok z vajca
* soľ, vegeta, mleté čierne a karí korenie

Kurča naporcujeme, posolíme a na masle prudko opečieme.

Podlejeme vodou, pridáme kečup, korenia a udusíme.

Zemiaky uvaríme, scedíme, pridáme maslo postrúhaný syr, sneh z bielka a vymiešame na hladkú kašu.

Rozložíme do vymastenej zapekacej nádoby (pekáča), navrch
poukladáme kúsky kurčaťa, prizdobíme a dáme do dobre vyhriatej rúry zapiecť. Podávame so zeleninovými šalátmi.

## 22. Kurča „karí“
*Čas: 1hod. 15 min, 3 porcie asi po 400g*

* 500g kurča, soľ (s omáčkou obložené ovocím)
* 0,5l kuracieho vývaru
* 20g slnečnicový (olivový) olej
* 20g cibuľa
* 30g jablko
* 15g korenia karí PL
* 10g hladkej múky
* 10g Solamyl
* 5g mletého ďumbiera(zázvoru)alebo čerstvý strúhaný
* zavárané ovocie (broskyne, jablká, jahody)
* 20g šťava z polovice citróna

Kurča umyjeme, naporcujeme a mierne osolíme. Na woku zohrejeme olej, dáme naň mäso a zo všetkých strán opekáme asi 10
minút. Potom vyberieme na teplý tanier.

Do výpeku dáme nadrobno pokrájanú cibuľu, ošúpané postrúhané jablko a spolu opražíme. Poprášime korením karí,
Solamylom a hladkou múkou, premiešame a chvíľu podusíme. Podľa chuti pridáme zázvor, pokrájané ovocie, citrónovú
šťavu, podlejeme vývarom a ešte chvíľu varíme.

Kúsky kurčaťa uložíme na pekáč, podlejeme vývarom a dáme
piecť. Počas pečenia ešte podlievame.

Pred podávaním mäso polejeme zvyšnou omáčkou a obložíme ovocím, podávame s rôzne upravenou ryžou.

## 23. Kurča s karí a kokosom (exotika východnej kuchyne)
*Čas: 1 hodina 20 min, 3 porcie asi po 270g*

* 500g 3-4ks kuracích pŕs bez kože
* 50g cibuľa
* 5g strúčik cesnaku
* 3g kúsok čerstvého ďumbiera-zázvoru
* 2g malá čili paprička
* 5g citrónovej trávy (strúhanej citrónovej kôry)
* ½ hrsť koriandrovej vňate
  (alebo petržlenová, ligurčeková vňať)
* 3g ½ ČL mletého koriandra
* 30g ½ limetky (šťava a kôra)
* 80g paradajky
* 15g olivového(slnečnicového) oleja
* 15ml thajskej rybej omáčky (alebo sardelová pasta)
* 0,5dl kokosového mlieka z konzervy
* soľ a biele korenie
* kúsky čerstvého alebo sušeného kokosu na ozdobenie


**Príloha:** Basmati ryža (z lepších obchodov)

Cibuľu ošúpeme a rozštvrtíme, cesnak roztlačíme, zázvor ošúpeme a rozpolíme. Rozmixujeme s čerstvou koriandrovou
vňaťou, čili papričkami, mletým koriandrom, limetkovou šťavou a kôrou. Ak je pasta príliš hustá, jemne ju zriedime
vodou. Paradajky obaríme, ošúpeme a pokrájame.

Kuracie prsia pokrájame každé na 3 časti. Na woku rozohrejeme olej, pridáme korenistú pastu a 3-4 minúty
za stáleho miešania povaríme. Vhodíme kuracie mäso a 5 minút opekáme tak, aby sa mäso dobre obalilo korenistou
pastou.Pridáme paradajky, thajskú rybaciu omáčku, citrónovú trávu a kokosové mlieko. Prikryté povaríme na slabom
ohni asi 25 minút, kým mäso nezmäkne a neuvarí sa. Ochutíme soľou a korením, ozdobíme opečenými kúskami kokosu a
podávame s uvarenou basmati (kráľovskou) ryžou.

## 24. Marinované kurča na spôsob bažanta
*Čas: 1hod. 10 min, 2 porcie po 300g*

* 500g ½ kurča
* 30g maslo (olej)
* soľ, mletá rasca

**Marináda:**
* 40g cibuľa
* 10g strúčik cesnaku
* 7g karí korene ČL
* 10g jemného kečupu
* 10g plnotučnej horčice
* soľ, mleté čierne korenie
* 2 zrnká nového korenia, 2 borievky

Kurča umyjeme, pokrájame na porcie, osolíme a posypeme rascou. Mäso uložíme na pekáč a dáme do vyhriatej rúry piecť.

Marinádu v miske pripravíme z nadrobno nakrájanej cibule, prelisovaného cesnaku, karí korenia, kečupu, horčice,
trocha soli, nového korenia a borievok.

Dolejeme vodou a premiešame.

Pred dopečením dáme na každú porciu mäsa kúsok masla a všetko zalejeme marinádou. Dáme znovu do rúry a dopečieme.

## 25. Kurča na spôsob bažanta na víne
*Čas: 1hod. 30 min, 2 porcie po 310g*

* 500g ½ kurča
* 50g údenej slaniny
* 40g cibule
* O,3dl červeného vína, soľ, mleté čierne korenie

Umyté, očistené a osušené kurča prešpikujeme slaninou,
osolíme a okoreníme. Nadrobno posekanú cibuľu speníme
na oleji, dáme do pekáča, na to uložíme kurča, podlejeme vodou a prikryté dáme piecť. Občas mäso podlejeme šťavou z
výpeku. Pred dokončením kurča odkryjeme a necháme ho zapiecť dochrumkava. Potom do šťavy prilejeme červené víno,
zohrejeme na bod varu a vyberieme z rúry.

Kurča pokrájame na porcie a na tanieri každú polejeme
šťavou, podávame s ryžou na rôzne spôsoby, zemiakovou kašou.

## 26. Kurací paprikáš
*Čas: 1hod. 5 min, 3 porcie po 275g*

* 600g ½ kurčaťa
* 30g olej, 1 čerstvá paprika
* 10g ½ kocky slepačieho bujónu
* 30g cibuľa
* 10g hladkej múky
* 10g pikantného kečupu
* 1,3dl pochúťkovej smotany
* ocot alebo citrónová šťava, cukor, vegeta
* soľ, mleté biele korenie, červená paprika

Umyté kurča pokrájame na menšie kúsky, osolíme okoreníme a na oleji opražíme. Pridáme nadrobno pokrájanú cibuľku,
rezančeky-pásiky papriky, mletú papriku, slepačí bujón rozpustený v teplej vode. Zakryté dusíme do mäkka, ak treba
podlievame.

Mäso vyberieme, do výpeku vlejeme zátrepku – smotanu rozmiešanú s múkou a miešame kým šťava nezhustne.

Dochutíme citrónovou šťavou (s octom 1:1), prípadne soľou, vegetou a cukrom a omáčku nalejeme na mäso.

Vhodnými prílohami sú halušky, cestoviny, zemiakové kroketky.

## 27. Kurča v zemiakovom cestíčku
*Čas: 1hod. 25 min, 2 porcie asi po 240g*

* 250g kurča
* 50g domáce vajce
* 30g cibuľa
* 80g väčší zemiak, petržlenová vňať
* 30g masla
* 30g oleja, ½ menšieho citrónu
* červená mletá paprika a čierne korenie
* voda, soľ

Kurča umyjeme, osušíme, naporcujeme, dáme do hrnca, polejeme vodou a necháme zovrieť. Pridáme soľ, korenie, maslo,
pokrájanú cibuľu a na miernom ohni dusíme asi 45 minút. Potom mäso vyberieme šťavu necháme tochu odpariť,
pridáme šťavu s citróna a odložíme z ohňa.

Zemiaky ošúpeme, uvaríme a roztlačíme na kašu. Do vychladnutej vmiešame vajíčka, spolu vyšľaháme, pridáme posekanú
petržlenovú vňať, mletú papriku a dobre premiešame. V zemiakovom cestíčku postupne namáčame kúsky kurčaťa a v
rozohriatom tuku (oleji, masti) vypražíme.

Príloha vhodné sú nové varené zemiaky alebo kaša.

## 28. Kuracie stehná s karamelom a citrónom
*Čas: 45 minút, 2 porcie po 215g*

* 300g 2 kuracie stehna
* 20g slnečnicového oleja PL
* 30g cibuľa
* 30g ½ citrónu
* 20ml šťava zo ¼ citróna
* 15g kryštálový cukor PL
* 7g tymian ČL, soľ, vegeta,
* mleté čierne alebo biele korenie

Mäso umyjeme, osušíme, potrieme soľou a korením. Citrón pokrájame na tenké plátky. Na panvici/woku zohrejeme olej a
mäso z oboch strán opražíme asi 10 minút. Potom ho vyberieme na tanier. V rajničke skaramelizujeme cukor
a mäso polejeme. Do výpeku dáme cibuľu pokrájanú na kolieska, osolíme, povegetujeme, pokvapkáme citrónovou šťavou a
asi 8 minút dusíme. Pred podaním jedlo ľubovolne dochutíme. Podávame s ryžou.

## 29. Kuracie stehná s cesnakom a rajčinovou zmesou
*Čas: 1hod. 5 min, 2 porcie po 275g*

* 400g 2-3 kuracie stehná
* 10g kocka slepačieho bujónu
* 25g oleja
* 40g rajčinového pretlaku
* 20g kečupu PL
* 30g cibuľa
* 10g kryštálového cukru
* 10g strúčiky cesnaku 2-3 ks
* soľ, vegeta, mleté čierne korenie
* petržlenová vňať, šalát, rajčina na prizdobenie

Mäso umyjeme, osušíme a natesno poukladáme do vymasteného pekáča. Do rajnice nalejeme 1,2dl vody a necháme zovrieť
a rozdrvíme do nej bujón. Za stáleho miešania pridáme olej, rajčinový pretlak, kečup, soľ, korenie, prelisovaný
cesnak, nadrobno pokrájanú cibuľu a na miernom ohni varíme asi 5 minút. Zmesou zalejeme pripravené mäso, zakryjeme a
pečieme takmer do mäkka. Pred dopečením pekáč odkryjeme a dopečieme. Vhodné prílohy sú ryža a dusené nové
zemiaky.

## 30. Kuracie stehná po gazdovsky
*Čas: 1hod. 20min, 2 porcie po 380g s kapustou*

* 400g kuracie stehná
* 250g kyslej domácej kapusty
* 60g údenej domácej prerastanej slaniny
* 60g cibuľa
* 25g bravčovej masti (olej)
* 15g hladkej múky
* soľ, vegeta, mleté biele a čierne korenie,
* cesnak, mletá rasca, cukor,
* červená paprika, grilovacie korenie

Cibuľu očistíme, nadrobno pokrájame. Dáme ju do rajnice s olejom, pridáme cukor, popražíme, poprášime hladkou múkou
premiešame, podlejeme troškou vody. Pridáme pokrájanú domácu kapustu, ktorú podľa potreby zmyjeme.

Dochutíme soľou, vegetou, paprikou, korením, rascou a chvíľu dusíme.

Mäso umyjeme, osušíme, osolíme. Slaninu pokrájame na tenké plátky a každý kus mäsa obalíme (slaninu upevníme
špáradlami). Na vymastený pekáč dáme udusenú kapustu, na ňu uložíme pripravené stehná, posypeme ich
grilovacím korením (vegetou, paprikou, korením, rascou) a dáme piecť. Počas pečenia podľa potreby podlievame.

Doporučenou prílohou sú zemiakové lokše, placky-chlieb, (placky pekinské), halušky, varené alebo dusené nové zemiaky.

## 31. Kuracie stehná s čínskou kapustou, hráškom a smotanou
*Čas: 1 hod, 2 porcie asi po 425g s prílohou*

* 350g 2 kuracie stehná
* 300g čínska kapusta
* 100g hrášku
* 0,6dl kyslej smotany
* 30g olivového(slnečnicového) oleja
* soľ, vegeta, mleté biele a čierne korenie,
* korenie karí, muškátový oriešok,
* petržlenová vňať (bazalka, šalvia)

Umyté a osušené mäso natrieme soľou a korením, ochutíme.

Na rozohriatom oleji stehná prudko opražíme, poprášime korením karí a z oboch strán opekáme do mäkka.

Vyberieme ich na teplý tanier. Čínsku kapustu pokrájame na rezančeky, vo výpeku je opražíme, pridáme zelený hrášok,
osolíme, povegetujeme a chvíľu spolu ešte dusíme. Zmes ochutíme bielym alebo čiernym korením, štipkou strúhaného
muškátového orieška a napokon pridáme posekanú petržlenovú vňať alebo bylinky. Na každý tanier dáme čínsku kapustu s
hráškom, porciu mäsa a všetko polejeme rozmiešanou kyslou smotanou.

Ako prílohu pripravíme dusené nové zemiaky a pečivo.

## 32. Kuracina na pive s olivami
*Čas: 50 minút, 3 porcie po 235g*

* 500g po 2 kuracie stehná a krídla
* 10g 2 strúčiky cesnaku
* 40g cibuľa (šalotka)
* 1 značkového piva
* 30g olivy s papričkami
* 20g maslo (olivový olej)
* soľ, vegeta, drtená rasca,
* mleté čierne korenie a červená paprika

Mäso, umyjeme, osušíme, osolíme. Do rajnice dáme kúsky masla a na ne uložíme pripravené mäso. Cibuľu ošúpeme
prekrojíme na štvrtky uložíme medzi mäso podlejeme a zakryté dusíme. Keď je mäso takmer mäkké, odkryjeme ho a dáme
do dobre vyhriatej rúry piecť. Občas ho polejeme.

Pred dokončením pridáme posekaný cesnak, drvenú rascu, olivy s papričkami, korenie, papriku a všetko podlejeme pivom.
Dopečieme dochrumkava. Ako prílohu dáme ryžu, dusené nové zemiaky.

## 33. Viedenské kuracie stehná
*Čas: 55 minút, 2 porcie po 315g*

* 300g 2 celé vykostené kuracie stehná
* 80g 2 domáce vajcia
* 60g cibuľka (hrubá múka)
* 50g zelená paprika
* 80g rajčina
* 0,5dl olivový (slnečnicový) olej
* Solamyl (maizena), mleté čierne (biele) korenie, 
  soľ, vegeta, cesnak, hlávkový šalát, petržlenová vňať

Vykostené stehná osolíme, povegetujeme, okoreníme a natrieme roztlačeným cesnakom. Obalíme ich v Solamyle a na
panvici v rozohriatom oleji domäkka opražíme s oboch strán (najprv kožou dolu). Rajčiny pokrájame na tenké plátky,
papriku na pásiky. Cibuľu ošúpeme, pokrájame na hrubšie kolieska. Na opražené mäso uložíme plátky rajčín, papriku a
väčšie koliesko cibule, z ktorého sme vybrali stred. Do každého kolieska cibule opatrne rozbijeme vajce a osolíme ho.
Zakryté pečieme, kým vajce nestuhne.

Viedenskú cibuľku si pripravíme z natenko pokrájanú cibuľku na kolieska premiešame s hrubou múkou a vo väčšom
množstve oleja opražíme. Ako prílohu dáme zemiakové hranolčeky.

## 34. Plnené kuracie stehná
*Čas: 1hod. 20 min, 2 porcie po 200g*

* 200g 2 kuracie stehná (horné časti)
* 15g olej
* soľ, horčica, grilovacie korenie

**Plnka:**
* 40g cibuľa(šalotka)
* 50g šampiňónov scedených z konzervy
* 40g šunkovej salámy
* 50g domáce vajce
* mleté čierne korenie, červená paprika, vegeta,
* soľ, olej

Stehná vykostíme, hrubšie časti nakrojíme, rozložíme a mierne naklepeme. Osolíme ich, jemne posypeme vegetou
a natrieme horčicou. Potom na ne napoly rozdelíme plnku.

Plnka: Na panvici zohrejeme olej, opražíme na ňom nadrobno nakrájanú cibuľu(šalotku), pridáme na malé kúsky nakrájané
šampiňóny a šunkovú salámu, dobre premiešame a chvíľku dusíme. Zmes ochutíme, vlejeme do nej rozšľahané vajce a
miešame kým nezhustne.

Naplnené mäso preložíme, okraje zopneme špáratkami. Z oboch strán posypeme grilovacím korením a uložíme do dobre
vymasteného pekáča. Trocha podlejeme a zakryté pečieme takmer do mäkka. Potom odkryjeme a dopečieme dochrumkava.
Ako prílohu použijeme ryžu alebo zemiakovú kašu.

## 35. Vyprážané kuracie krídla s pečenou
*Čas: 55 minút, 2 porcie po 225g*

* 250g kuracích krídel
* 75g kuracích pečení (bravčovej pečene)
* 50g domáce vajce
* 15g hladká múka
* 30g strúhanka
* 30g olej na vyprážanie
* soľ, biele korenie

Najtenšiu časť krídla odrežeme a pri kĺbiku ostrým špicatým nožom ho trochu narežeme. Cez otvor pretlačíme ukazovák
a opatrne oddelíme kožu(blanu), čím získame „vrecúško“ na plnenie. Do každého takto upraveného krídla dáme kúsok
pečene, potom krídla zvrchu posolíme, prípadne okoreníme, obalíme v múke, rozšľahanom vajíčku, strúhanke a v
dostatočnom množstve oleja vypražíme.

Podávame s novými varenými zemiakmi a šalátom.

## 36. Sviatočné kuracie rezne
*Čas: 45 minút, 2 porcie po 220g*

* 250g 2 kuracie rezne
* 40g 2 plátky tvrdého syra
* 40g domáce vajce
* 15g hladká múka
* 0,3dl mlieko
* 30g strúhanka
* 30g tuk, olej na vyprážanie
* horčica, soľ, mleté čierne korenie

Rezne jemne naklepeme, osolíme, okoreníme. Každý na jednej strane natrieme horčicou, zakryjeme plátkom syra a dobre
pritlačíme. Rezne obalíme v hladkej múke, v rozšľahanom vajíčku s trochou mlieka a v strúhanke.

Vyprážame ich (najprv na strane so syrom) v dostatočnom množstve tuku(oleja). Ako prílohu dáme varené nove zemiaky
alebo zemiakovú kašu.

## 37. Kuracie rezne s ovocím
*Čas: 50 minút, 2 porcie po 185g*

* 250g 2 kusy kuracích pŕs
* 30g 2 koleská konzervovaného ananásu
* 40g 2 polvice zaváraných broskýň (aj čerstvé)
* 20g 2 plátky toastového syra
* 15g slnečnicový olej
* bazalka, soľ

Mäso umyjeme osušíme, upravíme na rezne. Osolíme ich, posypeme bazalkou a na oleji prudko opražíme. Uložíme na pekáč,
na každý rezeň položíme koliesko ananásu a polovicu broskyne. Výpek zriedime vodou, horúcim podlejeme mäso a dáme 20
minút do vyhriatej rúry.

Potom pekáč vyberieme na rezne dáme plátky syra a ešte pečieme, kým sa syr nerozpustí.

Vhodné prílohy sú ryža a zemiakové hranolčeky.

## 37. Gazdovské rezne
*Čas: 40 min, 2 porcie po 310g*

* 250g 2 kusy kuracích pŕs
* 30g 3 plátky syra
* 50g údená domáca klobása (údené)
* 20g kapia
* 40g kyslá uhorka

**Marináda:**
* vegeta ČL
* 50g oleja
* mletá červená paprika ČL
* 10g 2 stúčiky cesnaku

**Na obaľovanie:**
* 30g hladká múka
* 50g domáce vajce
* 50g postrúhaného tvedého syra
* 40g strúhanka

Mäso umyjeme, osušíme, každý kus pozdĺžne nakrojíme a rozložíme. Jemne naklepeme (len z vnútornej strany),
na polovicu položíme plátok syra, 2-3 kúsky kapie, polovicu pozdĺžne rozkrojenej uhorky a kúsok klobásy
 (domáceho údeného). Preložíme a zopneme špáradlom.

Z oleja, vegety, papriky a prelisovaného cesnaku pripravíme marinádu, natrieme ňou naplnené rezne, uložíme ich do
misky a polejeme zvyškom marinády. Necháme v chlade (najlepšie cez noc) odležať.

Mäso z marinády vyberieme, obalíme v múke, vo vajíčkach so syrom a strúhanke. Vyprážame pomaly z oboch strán.

Vhodnou prílohou sú zapekané zemiaky s kukuricou alebo nové dusené zemiaky.

## 38. Kuracia špecialita
*čas 25 min, 2 porcie po 260g*

* 300g kuracích pŕs
* 50g cibuľa
* 50g pór
* 15g rajčinový pretlak
* 1,5dl značkového piva
* soľ, mleté biele korenie, čierne korenie,
* vegeta (cukor), pažítka

Mäso umyjeme, osušíme, pokrájame na pásiky, osolíme, okoreníme a na rozohriatom oleji prudko opražíme.

Pridáme na kolieska nakrájanú cibuľu a pór, rajčinový
pretlak a podlejeme pivom. Krátko podusíme dochutíme vegetou. Príloha – zemiakové hranolčeky, ryža s hráškom.

## 39. Kuracie prsia na karí
*Čas: 40 minút, 2 porcie po 310g s karí omáčkou*

* 300g 2 kuracie prsia
* 60g cibuľa
* 70g paprika (½ kápia a zelená paprika)
* 30g masla (olej)
* 0,4l hydinového vývaru
* 15g hladkej múky PL
* 10g korenia karí
* 1 smotany
* soľ, biele a čierne mleté korenie,
* petržlenová vňať, bazalka na prizdobenie

Do rajnice dáme lyžicu - ½ masla, nadrobno pokrájanú cibuľu, popražíme a pridáme v troche vody rozmiešanú múku s
karí, zalejeme vlažným vývarom, rozmiešame a varíme, kým omáčka nezhustne. Potom pridáme na pásiky pokrájané
papriky, rozmiešanú smotanu a necháme prevrieť.

Mäso umyjeme, osušíme, upravíme na rezne a oprážame ich
na masle (oleji, prípadne dodusíme do mäkka). Osolíme okoreníme a zalejeme omáčkou. Jedlo je lepšie odležané.

Ako prílohu zvolíme ryžu, šunkovú ryžu alebo zemiakové kroketky.

## 40. Kuracie prsia na hriankach
*Čas: 50 minút, 3 porcie po 430g*

* 300g 2 kusy kuracích pŕs
* 125g sterilizovaného hrášku
* 60g ½ malej konzervy paprikovej nátierky
* 10g karí korenie
* 10g hladkej múky (1dl vody)
* 30g strúhaný tvrdý syr
* soľ, vegeta, mleté čierne korenie

**Príloha:**
* 500g 6 krajcov chleba
* 100g 2 vajcia

Mäso umyjeme, osušíme, pokrájame na pásiky. Dáme do misy, osolíme, okoreníme, premiešame a necháme chvíľu
prestáť.

Potom ho na oleji krátko opražíme zo všetkých strán, podlejeme troškou vody a dusíme do mäkka. Do mäsa vmiešame
paprikovú nátierku a prilejeme 1dl vody, v ktorej sme rozmiešali múku. Miešame, kým šťava mierne zhustne, pridáme
scedený hrášok a necháme ešte prehriať.

Podľa chuti dosolíme, pridáme vegetu. Vajcia rozšľaháme, osolíme. Chlieb v nich namáčame a na oleji z oboch strán
opražíme. Na každý tanier dáme po 2 chleby, na ne mäso
s omáčkou a posypeme syrom.

## 41. Plnené kuracie prsia Orlica
*Čas: 55 minút, 3 porcie po 230g*

* 400g 2 väčšie kuracie rezne
* 30g 2 plátky šunky
* 30g 2 plátky syra
* 60g sterilizovaných šampiňónov
* 50g kápia (ľubovoľná zelenina)
* 40g slnečnicový olej
* 40g vajce (trošku mlieka)
* 15g hladká múka
* 30g strúhanka
* soľ, vegeta, biele korenie

Mäso umyjeme, osušíme, mierne naklepeme. Pripravené rezne osolíme, okoreníme a posypeme vegetou. Na každý položíme
plátok šunky a syra, šampiňóny scedíme, kápiu vyčistíme, oboje nadrobno pokrájame a zamiešame. Zmes rozdelíme na
rezne, okraje spojíme špáradlom. Obalíme ich v múke, rozšľahanom vajci a strúhanke a pomaly z oboch strán vypražíme.
Podávame s varenými novými zemiakmi a petržlenovou vňaťou alebo ryžou na rôzne spôsoby.

## 42. Kuracie prsia Charkov
*Čas: 1hod. 5min, 3 porcie po 220g*

* 300g kuracích pŕs
* 80g 2 vajcia
* 60g šunky
* 40g hrášku
* 40g kukurice
* 50g cibuľa
* 15g hladká múka
* 25g strúhanka
* 40g slnečnicový olej
* soľ, biele korenie(rajčina, petržlenová vňať)

Mäso pokrájame a upravíme na hrubšie rezne. Každý narežeme a urobíme kapsu, zvrchu osolíme, okoreníme.

Na oleji speníme nadrobno pokrájanú cibuľku, Pridáme rozšľahané, osolené vajce, potom hrášok a kukuricu.

Miešame, kým zmes nezhustne. Kapsy naplníme, uzavrieme špáradlami, obalíme v múke v rozšľahanom vajíčku s troškou
mlieka a strúhanke. V dostatočnom množstve tuku alebo oleja pomaly vyprážame. Príloha-zemiaková kaša.

## 43. Kuracie prsia so slivkami
*Čas: 50 minút, 2 porcie po 240g*

* 250g kuracích pŕs
* 50g oravská slanina
* 50g kyslá kapusta (cukor, vegeta)
* 100g sušené slivky (0,3dl koňaku)
* 30g slnečnicový olej
* soľ, mleté čierne korenie

Mäso umyjeme, osušíme, narežeme a upravíme na veľké rezne. Naklepeme ich osolíme a okoreníme. Slaninu pokrájame na
tenké plátky. Na každý rezeň rovnomerne rozložíme tenkú vrstvu kyslej kapusty, plátky slaniny,
3-4 sušené slivky bez kôstok, ktoré môžeme predtým namočiť do koňaku. Rezne stočíme, upevníme ich špáratkom, ihlou
alebo ich stočíme niťou. Na hlbšej panvici – woku
zohrejeme olej, závitky zo všetkých strán opečieme, podlejeme vodou a zakryté udusíme do mäkka. Podávame so
zapekanými novými zemiakmi.

## 44. Kuracia roláda so šunkou
*Čas: 1hod. 10 min, 3 porcie po 260g*

* 500g vykosteného kurčaťa
* 10g cesnak
* 100g domácej šunky
* 150g 3 domáce vajcia
* 25g slnečnicový olej
* soľ, vegeta, biele mleté korenie
* petržlenová vňať (pažítka)

Kurča umyjeme, osušíme, opatrne vykostíme(aby sa neporušila koža) a rozložíme na podložku (lopár).

Posolíme, okoreníme a znútra natrieme prelisovaným cesnakom. Na oleji pripravíme z vajec a trošku soli praženicu.
Na celú plochu uložíme plátky šunky, na ňu natrieme praženicu a posypeme ju posekanou vňaťou (pažítkou). Mäso
zvinieme, zopneme grilovacími ihlami
(špajdlami) a pomocou hrubšej bielej nite upravíme do rolády. Uložíme ju na vymastený pekáč natrieme olejom a dáme
piecť, príloha - zemiaková kaša, dusená ryža s kukuricou a hráškom.

## 45. Kuracia roláda s plnkou
*Čas: 1hod. 5min, 3 porcie po 300g*


Postup je rovnaký ako v predchádzajúcom recepte.
* 500g vykosteného kurčaťa, cesnak
* 20g olej

**Plnka:**
* 200g rožky
* 100g 2 domáce vajcia
* 1,5dl mlieka
* 15g vegety PL
* 80g masla
* soľ, biele mleté korenie, petržlenová vňať.

Rožky pokrájame, navlhčíme mliekom, pridáme rozšľahané vajíčka (žĺtka a z bielkov spravíme tuhý sneh), vegetu, soľ,
biele korenie a posekanú petržlenovú vňať.

Všetko spolu dobre premiešame naplníme, zvinieme, urobíme roládu a upečieme.

## 46. Závitok s kuracinou v čínskej kapuste
*Čas: 1hod.20min, 6 porcií po 260g*


 (môžeme robiť aj z polovičnej dávky)
* 400g kuracieho mäsa
* 250g hydinového vývaru (kurací vývar z kostí)
* 400g 1 malá čínska kapusta
* 50g domáce vajce
* 100g údeného tvrdého syra
* 2 kyslej smotany
* 100g 2 žemle
* 50g slnečnicového oleja
* soľ, šafran (biele korenie, vegeta)
* petržlenová vňať (muškátový oriešok)

Čínsku kapustu očistíme, sparíme alebo dáme ju do hrnca
s vodou. Varíme, kým listy trocha nezmäknú. Vyberieme ju, necháme vychladnúť a potom opatrne rozoberieme. Mäso
pomelieme, pridáme namočené a vyžmýkané žemle, vajcia, soľ, štipku šafranu (prípadne dochutíme inými vhodnými
koreninami) a všetko dobre zmiešame.

Zmes rozdelíme na listy, zvinieme ich, obviažeme bielou niťou a v rajnici - woku opatrne opečieme na oleji.

Podlejeme vývarom a zakryté na platni dusíme do mäkka
asi 30-40 minút. Potom necháme výpek odpariť, prilejeme kyslú smotanu, v ktorej sme rozmiešali postrúhaný údený tvrdý
syr. Odkryté dáme do horúcej rúry zapiecť.

Prílohy – dusené nové zemiaky, ryža, petržlenová vňať.

## 47. Minútková kuracia zmes
*Čas: 40 minút, 2 porcie po 270g*

* 200g kuracieho mäsa bez kostí
* 75g šunky
* 75g kuracích pečení
* 75g šampiňónov
* 50g cibuľa
* 40g sterilizovaného hrášku bez nálevu
* 20g slnečnicového oleja
* soľ, mleté biele korenie, petržlenová vňať

Cibuľu očistíme, prekrojíme na polovice a pokrájame na mesiačiky. V rajnici – woku zohrejeme olej, cibuľu opražíme,
pridáme pokrájané mäso a pečene a za stáleho miešania dusíme 3 minúty. Šampiňóny pokrájame na plátky, šunku na
rezančeky a pridáme k mäsu. Chvíľu dusíme a do hotového primiešame hrášok, biele korenie, posekanú petržlenovú vňať
(bylinky) a soľ - až nakoniec pri dochutení, lebo by pečeň stvrdla. Podávame s novými zemiakmi, zemiakovými
kroketkami alebo ryžou na rôzne spôsoby.

## 48. Voňavé kuracie droby s bylinkami
*Čas: 30 minút, 2 porcie po 200g*

* 250g kuracích pečení a srdiečok
* 80g cibule
* 30g slnečnicový olej
* 10g hladkej múky
* 0,3dl červeného vína
* 5g mleté čierne a biele mleté korenie
* muškátový oriešok, majorán,
* rozmarín, šalvia, bazalka
* soľ - až nakoniec

Pečene a srdiečká osobitne umyjeme a pokrájame na menšie kúsky. V rajnici – woku na oleji opražíme nadrobno pokrájanú
cibuľu a dáme na ňu srdiečká a pomaly dusíme.

Keď sú takmer mäkké pridáme pečene, premiešame, ochutíme mletým korením, postrúhaným muškátovým orieškom, štipkou
byliniek. Spolu dusíme do mäkka, ak treba trošku podlejeme, pred dokončením zmes poprášime múkou, prilejeme červené
víno, premiešame a necháme zovrieť. Nakoniec pridáme majorán a soľ a hotové - prizdobíme bylinkami.

Príloha – ryža, cestoviny.

## 49. Kuracia zmes s hubami
*Čas: 40 minút, 2 porcie po 290g*

* 300g kuracích pečení, žalúdkov a srdiečok
* 80g cibuľa
* 30g masť (olej)
* 10g kocka slepačieho bujónu
* 50g huby (čerstvé aj zavárané)
* 10g kečup (rajčinový pretlak)
* 80g zemiak
* 10g hladká múka
* 5g cesnak
* mletá červená paprika, majorán, soľ
* cibuľa, kapia a bylinky na prizdobenie

Z umytých kuracích vnútorností oddelíme pečene a všetko pokrájame na malé kúsky. V rajnici – woku na oleji speníme
nadrobno nakrájanú cibuľu, pridáme srdiečká a žalúdky, posypeme paprikou a rozmrveným bujónom, trocha podlejeme a
zakryté dusíme do polomäkka. Potom pridáme pokrájané huby a po chvíli pečene. Premiešame, ak treba podlejeme a
zakryté dusíme do mäkka. Cesnak (podľa chuti)
posekáme nadrobno, zemiak ošúpeme, najemno postrúhame,
zahustíme ním spolu s cesnakom, oboje primiešame k zmesi.

Nakoniec ju ochutíme majoránom, osolíme a už nevaríme.

Príloha – chlieb, pečivo, kysnuté žemľové knedle.

## 50. Kuracie šťastie
*Čas: 25 minút, 3 porcie po 240g*

* 300g čistého vykosteného kuracieho mäsa
* 80g šampiňónov (pravých hríbov)
* 150g pokrájanej bielej kapusty (alebo špenátu)
* 60g kápia
* 5g strúčiky cesnaku
* 5g strúhaný čerstvý (mletý zázvor)ďumbier
* 2g mletá (maďarská pálivá) červená paprika
* 20g olivový (slnečnicový) olej
* biele korenie, soľ
* 1 kuracieho vývaru z kostí

**Marináda:**
* 0,3dl bieleho vína
* 10g sójovej omáčky
* 10g maizeny (Solamylu)
* 5g vegety, štipka cukru

Mäso pokrájame a tenké plátky, osolíme ich a na rozohriatom oleji vo woku z oboch strán prudko opražíme.

Pridáme pokrájané huby, bielu kapustu(špenát), štipku zázvoru a pálivej papriky, roztlačený cesnak a na kocky
pokrájanú kápiu. Všetko spolu pooprážame, podlejeme vývarom, zakryjeme a chvíľu dusíme. Biele víno zmiešame so
sójovou omáčkou, cukrom, vegetou, maizenou a vylejeme na mäso. Zľahka premiešame a ešte chvíľu podusíme.

Prílohy-dusená ryža, cestoviny, zemiakové hranolky.

## 51. Kurča s bielou kapustou, medom a karí
*Čas: 1 hod.5 min, 3 porcie po 300g*

* 400g vykostené kurča bez kože
* 10g medu
* 20g slnečnicového oleja
* 250g hlávkovej kapusty
* 70g sladkej kukurice (z konzervy)
* 70g zeleného hrášku
* 80g cibule
* soľ, vegeta, korenie karí, sójová omáčka

Kurča umyjeme, vykostíme, zbavíme kože a mäso pokrájame na pásiky. Vo woku na oleji rozpustíme med, pridáme mäso a
prudko ho opražíme. Osolíme, ochutíme sójovou omáčkou a korením karí a opekáme jemne asi 20 minút. Kapustu pokrájame
na tenké rezančeky, dáme k mäsu a chvíľu dusíme. Potom pridáme kukuricu, hrášok a nakoniec nadrobno nakrájanú
cibuľu. Hneď odstavíme z ohňa, zakryjeme a necháme na platni tak, asi 10 minút, až potom podávame s dusenou ryžou a
hranolčekami.

## 52. Restované kuracie pečene so slaninkou a bylinkami
*Čas: 25 minút, 2 porcie po 280g*

* 250g kuracích pečení
* 150g cibule 2-3 ks
* 120g údenej prerastanej slaninky
* 10g slnečnicový olej
* biele mleté korenie, vegeta, soľ
* petržlenová vňať, bazalka, šalvia

Slaninu pokrájame na tenké plátky a na woku opečieme,
na ňu dáme na mesiačiky nakrájanú cibuľu a umyté, v site
odkvapkané celé kuracie pečene. Zakryjeme a dusíme
(asi 15 minút). Hotové pečene posypeme bylinkami, vegetou a prípadne nakoniec dosolíme.

Prílohy: čierny chlieb, zemiaková kaša a nové varené zemiaky.

## 53. Kuracie pečene s domácim lečom, salámou a slaninkou
*Čas: 30 minút, 3 porcie po 280g*

* 250g kuracích pečení
* 80g cibule
* 120g prerastanej slaninky
* 120g jemnej salámy
* 250g malý pohár domáceho leča vo vlastnej šťave
* 20g olej
* biele mleté korenie, vegeta, soľ
* petržlenová vňať (pažítka), bazalka

Očistenú cibuľu pokrájame nadrobno, slaninu na malé kocky, salámu na rezančeky. Pečene umyjeme a väčšie prekrojíme.
Vo woku upražíme slaninu, pridáme cibuľu, opražíme, pridáme pečene, premiešame a chvíľu dusíme. Primiešame salámu a
potom domáce lečo. Zmes dochutíme vegetou a nakoniec osolíme. Prizdobíme bylinkami a podávame s ryžou, tarhoňou,
pečivom a čiernym chlebom.

## 54. Baklažány s kuracou plnkou 
*Čas: 55 minút, 4 porcie po 225g*

* 500g 2 baklažány
* 150g Pečeného alebo vareného čistého kuracieho mäsa
* 120g rajčiny
* 80g cibuľa
* 30g masla (olej)
* mleté biele korenie, soľ, vegeta
* petržlenová vňať, bazalka

Baklažány umyjeme a pozdĺžne rozrežeme, vyberieme dužinu a časť z nej nadrobno posekáme. Na masle speníme nadrobno
pokrájanú cibuľu, pridáme ošúpané pokrájané rajčiny,
na malé kocky nakrájané mäso, posekanú baklažánovú dužinu, soľ, vegetu, korenie. Zmiešame a chvíľku spolu popražíme.

Polovice baklažánov naplníme pripravenou zmesou a pri strednej teplote upečieme. Hotové posypeme posekanou
petržlenovou vňaťou, prizdobíme bazalkou.

Baklažány nevaríme, rozpadli by sa. Ak sú staršie, alebo väčšie, kožu ošúpeme, lebo od nej pri tepelnej úprave 
môžú baklažány zhorknúť. Podávame s varenými novými zemiakmi.

## 55. Talianske hydinové rizoto z drobov
*Čas: 50 min, 4 porcie po 250g*

* 150g mäsa z uvarených hydinových-kuracích drobov
* 250g guľatozrnnej ryže
* 125g sušených hríbov
* 30g olivového (slnečnicového) oleja
* 100g 2 cibule
* 50g malý rajčinový taliansky pretlak (cukor)
* 125ml hydinového-kuracieho vývaru z drobov
* 100g postrúhaného tvrdého syra
* soľ, mleté biele korenie, vegeta
* petržlenová vňať, bazalka

Ryžu umyjeme, vysypeme do vriacej osolenej vody a 15 minút varíme. Potom ju zlejeme a necháme v nerez site
odkvapkať. Cibuľu očistíme, speníme na oleji, pridáme vopred namočené (alebo čerstvé huby) na malé kúsky pokrájané
mäso a rajčinový pretlak. Premiešame zalejeme vývarom, ochutíme korením, vegetou a nakoniec pridáme postrúhaný syr.
Ryžu dáme do misy, vylejeme na ňu pripravenú zmes, zľahka premiešame a podávame so sterilizovaným hráškom a
zeleninovými šalátmi.

## 56. Hydinovo - zeleninové karbonátky
*Čas: 50 minút, 4 porcie po 225g*

* 400g obraného mäsa s uvarenej sliepky (morky)
* 50g 1 mrkva
* 50g 1 petržlen
* 50g 1 kaleráb
* 50g 1 cibuľa
* 50g suchý rožok
* 50g domáce vajce
* 15g 3 strúčiky cesnaku
* 100g strúhanka (podľa potreby)
* 1ks tuk-olej na vysmážanie
* soľ, vegeta, drtená rasca,
* majorán, mleté korenie

Mäso oberieme z kostí. Cibuľu, cesnak, mrkvu, petržlen, kaleráb očistíme a spolu s rožkom najemno pomelieme a mäsovom
mlynčeku. Do zmesi pridáme rozšľahané vajce, soľ, vegetu a koreniny, prelisovaný cesnak a podľa potreby zahustíme
strúhankou. Sformujeme karbonátky
obalíme ich v strúhanke a pomaly vysmážame. Vhodnou prílohou je slovenský šalát, zemiakový šalát alebo nové varené
zemiaky a uhorkový (hlávkový) šalát.

## 57. Slepačie - Morčacie karbonátky
*Čas: 55 minút, 4 porcie po 225g*

* 400g vykosteného slepačieho-(morčacieho)mäsa
* 120g oleja
* 40g masla
* 80g žemle - 2 ks
* 1l mlieka
* 50g domáce vajce
* 100g strúhanka
* soľ, vegeta, biele korenie
*tuk, olej na vyprážanie

Sliepku alebo morku vykostíme, mäso pomelieme, žemle pokrájame na kocky a polejeme horúcim mliekom, zakryjeme a
necháme spariť. Pridáme ich k mäsu, osolíme, posypeme vegetou, pridáme rozšľahané vajce, trochu rozpusteného masla a
všetko spolu jemne zmiešame.

Zo zmesi formujeme karbonátky, obalíme ich v strúhanke a v dostatočnom množstve tuku pomaly vypražíme.

Pred podaním ich pokvapkáme roztopeným maslom.

Príloha – zemiaky rôzne pripravené a šaláty.


# Kuracie šaláty
## Kurací šalát z hlávkového šalátu s hráškom
*Čas: 25 minút, 3 porcie po 260g*

* 250g pečeného (vareného) kurčaťa alebo hydiny
* 150g 1 hlávkový šalát
* 70g čerstvá paprika
* 100g sterilizovaného hrášku

**Dresing:**
* 1,5dl smotana (téglik bieleho smotanového jogurtu)
* 25g majonézy
* 15g posekaná petržlenová vňať
* 20g citrónová šťava (ocot, cukor)
* soľ, mleté biele a čierne korenie

Mäso pokrájame a dáme do hlbšej misy na šalát. Hlávkový šalát a papriku očistíme, umyjeme, nadrobno pokrájame a spolu
s hráškom bez nálevu pridáme k mäsu.

Dresing – Smotanu (biely jogurt) rozmiešame s majonézou, ochutíme soľou, bielym korením a citrónovou šťavou(cukor,
ocot podľa chuti). Posekanú petržlenovú vňať pridáme do dresingu a vylejeme na šalát, zľahka premiešame. Podávame
vychladené na listoch hlávkového šalátu s pečivom alebo celozrnným (čiernym) chlebom.

## Šalát z kuraciny a zeleru
*Čas: 20 minút, 3 porcie po 250g*

* 250g pečeného kuracieho mäsa
* 100g stonkový zeler alebo
  (mladý koreňový obvarený v octovej vode, vychladnutý)
* 180g hlávkový šalát
*vinný ocot (ocot: citrónová šťava, soľ, cukor)
* 1 majonézy
* 1 bieleho smotanového jogurtu
* mleté biele a čierne korenie
* mletá červená (aj pálivá) paprika

Mäso bez kože a hrubšiu časť stoniek zeleru pokrájame na kúsky, dáme do šalátovej misy, osolíme, pokvapkáme octom,
citrónom, dochutíme a premiešame. Majonézu rozriedime jogurtom, ochutíme korením a paprikou, vylejeme na šalát,
dobre premiešame a necháme v chlade odležať.

Podávame na listoch hlávkového šalátu s pečivom.

## 3. Kurací šalát so šampiňónmi
*Čas: 25 minút, 4 porcie po 230g*

* 250g kuraracieho mäsa(pečené alebo varené)
* 150g uvareného zeleru
* 150g jabĺk (ontárii, citróniek, jonatánok)
* 150g rajčín
* 150g šampiňónov (malá konzerva)

**Dresing:**
* 15g horčice
* 50g majonézy
* soľ, mleté biele a čierne korenie
*štipka cukru, petržlenová vňať

Uvarený zeler a ošúpané jablká pokrájame na tenké rezančeky. Majonézu, horčicu, soľ, korenie a cukor dôkladne
vymiešame a vylejeme na pripravenú zmes.

Mäso pokrájame na kocky (kúsky), premiešame s pripraveným
základom a dáme na misu. Šalát obložíme štvrtkami rajčín a malými kúskami šampiňónov.

Podávame vychladené s pečivom, čiernym chlebom.

## 4. Kurací šalát s broskyňami 
*Čas: 30 minút, 3 porcie po 215g*

* 250g mäso z uvareného kurčaťa-vykostené bez kože
* 200g broskyňového kompótu bez nálevu
* 70g sterilizovaná uhorka

**Dresing:**
* 50g majonézy
* 50g bieleho jogurtu
* 15g kečup
* 10g horčica
* soľ, práškový cukor

Mäso pokrájame na malé kúsky a dáme do misy. Pridáme odkvapkané, pokrájané broskyne a nadrobno pokrájané uhorky.
Majonézu zmiešame s jogurtom, podľa chuti pridáme soľ, kečup, horčicu a cukor, dôkladne zmiešame a vylejeme na
pripravené mäso. Premiešame a necháme v chlade odležať. Podávame s pečivom.

## 5. Hydinový šalát – kurací šalát s ryžou
*Čas: 40 minút, 3 porcie asi po 235g*

* 250g pečeného mäsa (z hydiny, kurčaťa)
* 150g guľatozrnnej ryže
* 15g oleja
* 120g rajčiny
* soľ, štipka šafranu,
*oregano, petržlenová vňať, bazalka
* 20g šalátového(olivového, slnečnicového) oleja

Ryžu umyjeme, necháme v site odkvapkať, na oleji v rajnici orestujeme, pridáme soľ a štipku šafranu, zalejeme vriacou
vodou a prikrytú udusíme do mäkka. Mäso pokrájame na malé kúsky, rajčiny sparíme, ošúpeme a tiež pokrájame. Všetko
pridáme k vychladnutej ryži, ochutíme soľou, oreganom a pridáme posekanú petržlenovú vňať a bazalku. Nakoniec šalát
pokvapkáme olejom a premiešame, prípadne dochutíme citrónom.

# Jedlá z morky

## Morka z mandľovou náplňou
(recept a norma prispôsobené na 1kg váhy morky)  
*Čas: 2hod.40 min a viac, 6 porcií po 270g*

* 1kg morky s drobami(pečeňou)
* 50g sendviča (žemle rožka)
* 50g mandlí
* 25g oleja
* 50g údenej slaniny
* 80g 2 vajcia
* 1 červeného vína
* 1 smotany
* 50g parmezánu (eidamu)
* 30g masla
* 0,5dl mlieka
* 20g soli, vegety
* mleté biela a čierne korenie
* petržlenová vňať, šalvia, bazalka

Očistenú morku umyjeme, utierkou osušíme, zvonku a z vnútra nasolíme a necháme v chlade odležať. Potom ju
prešpikujeme pásikmi slaniny, poprášime korením, naplníme plnkou a otvor uzavrieme grilovacou ihlou alebo
zašijeme.

Plnka: pečivo pokrájame na kocky, zalejeme vriacim mliekom, zakryjeme a necháme zvlhnúť. Drobky pomelieme alebo pečeň
nožom roztrieme a s posekanými mandľami pridáme k sendviču(pečivu). Zmes osolíme, okoreníme a nakoniec vmiešame tuhý
sneh s bielkov. Morku uložíme do pekáča, podlejeme vodou a vínom, vrch natrieme rozpusteným maslom, zakryjeme a dáme
do vyhriatej rúry piecť. Počas pečenia mäso podlievame šťavou. Pred dokončením morku polejeme rozmiešanou smotanou,
posypeme postrúhaným syrom a odkrytú dochrumkava dopečieme prizdobíme petržlenovou vňaťou a bylinkami.

Prílohy: zemiaková kaša, nové zemiaky a dusená ryža.

## 2. Morčacie prsia so smotanovou omáčkou
*Čas: 1hod.5min, 2 porcie po 275g*

* 300g 2 kusy morčacích pŕs
* 1,5dl sladkej smotany
* 20g hladkej múky
* 50g džem z lesných plodov (kompót-černice, čučoriedky,
  maliny, brusnice alebo čerstvé lesné ovocie)
* 20g slnečnicový olej
* soľ, vegeta, červená paprika,
* mleté biele a čierne korenie, petržlenová vňať

Morčacie prsia upravíme na rezne, naklepeme ich, osolíme, okoreníme, posypeme paprikou a chvíľu nacháme odležať.

Na panvici-woku zohrejeme olej, mäso z oboch strán prudko opražíme, podlejeme horúcou vodou, zakryjeme a dusíme do
mäkka. V smotane rozmiešame múku, vylejeme ju na mäso,
premiešame a necháme chvíľu zľahka vrieť. Pred podávaním môžeme dať ku každej porcii za lyžičku pikantného džemu
(kompótu bez šťavy) z lesných plodov.

Prílohy – halušky, zemiaková kroketky, žemľová knedľa.

## 3. Morčacie prsia „piatich vôní“
*Čas: 1hod.5 min, 4 porcie asi po 250g*

* 300g morčacích pŕs
* 40g cibuľa
* 60g ½ kápia a ½ žltá paprika
* 150g sójových klíčkov (z konzervy)
* 100g 2 rajčiny
* 5g ½ kocky masoxu (1,5dl vody)
* mleté biele korenie, mletý ďumbier(zázvor)
* 40g 3 lyžice sójovej omáčky
* 40g maizeny (1,5dl vody)
* 7g ½ lyžičky čínskej zmesi korenia piatich vôní
  (alebo na štipku noža mletý aníz, fenikel, ďumbier,
  škoricu a mleté čierne korenie)

Mäso pokrájame na malé kúsky, papriky na pásiky. Rajčiny
sparíme, ošúpeme a tiež pokrájame. Sójové klíčky scedíme a necháme odkvapkať. Mäsox rozpustíme v 1,5dl vody a pridáme
sójovú omáčku. Na panvici-najlepší je wok, rozohrejeme olej, mäso prudko pooprážame a vyberieme
na nerez sito. Do výpeku dáme najemno pokrájanú cibuľu, pásiky kápie a žltej papriky, opražíme a pridáme sójové
klíčky, rajčiny a podlejeme sójovou omáčkou s mäsoxom. Do zmesi dáme pripravené mäso, premiešame a dusíme 10
minút.

Nakoniec pridáme maizenu rozmiešanú v 1,5dl studenej vody, za stáleho miešania necháme zovrieť a ochutíme korením
piatich vôní.

Podávame s dusenou ryžou a zemiakovými hranolčekmi.

## 4. Roláda z morčacích pŕs so zeleninou
*čas 1hod.45min, 7 porcií po 240g*

* 800g 1 väčšie morčacie prsia
* 200g zmesi zeleniny-kukurica, mrkva, hrášok, paprika
* 50g šampiňónov (hríbov)
* 200g prerastanej domácej (anglickej) slaniny
* 150g údeného tvrdého syra
* 30g horčica
* 150g 2 jablká
* 100g 1 cibuľa
* 30g slnečnicový olej
* soľ, vegeta, mleté biele a čierne korenie,
* petržlenová vňať, bazalka

Plnka: Na panici – woku zohrejeme olej, pridáme nadrobno
pokrájanú cibuľu, popražíme ju. Pridáme očistenú pripravenú zeleninu, pokrájané šampiňóny(hríby), zmes ochutíme soľou,
vegetou, korením podľa chuti, podlejeme trochou vody a udusíme do mäkka. Šťavu necháme odpariť, odložíme z ohňa a
hneď vmiešame nadrobno pokrájaný syr, aby sa rozpustil. Umyté a utierkou osušené mäso nakrojíme, rozložíme na lopár,
zvonka mierne osolíme.

Vnútornú stranu natrieme horčicou, na ňu rovnomerne navrstvíme plnku a mäso opatrne stočíme do rolády. Zopneme
grilovacími ihlicami a obviažeme ju bielou niťou, aby sa neotvárala. Roládu uložíme do pekáča natretého olejom a
navrch poukladáme tenké plátky slaniny. Podlejeme trochou vriacej vody z varnej kanvice a dáme piecť. Pred
dokončením pridáme do šťavy na kocky pokrájané jablká.

Prílohy – zeleninová ryža, nové zemiaky alebo kaša.

## 5. Morčacie prsia na kešu orieškoch (arašidoch)
*Čas: 40min, 2 porcie po 280g*

* 250g morčacích pŕs
* 50g brokolice
* 100g kešu orieškov(arašidov)
* 100g cibule
* 15g 4 strúčiky cesnaku
* 15g maizeny
* 20g slnečnicový olej
* soľ, vegeta, mleté biele korenie

Mäso pokrájame na menšie kúsky, posypeme ich maizenou a premiešame. Na woku rozpálime olej, mäso prudko opražíme a
potom ešte opekáme do zlatista.

Cibuľu a cesnak nadrobno pokrájame a spolu s kúskami brokolice a posekanými orieškami pridáme k mäsu.
Premiešame, okoreníme a udusíme do mäkka.

Podávame s ryžou a zemiakovými hranolčekmi.

## 6. Farebné morčacie rezne
*Čas: 1 hodina 5 min, 3 porcie po 270g*

* 300g morčacích pŕs
* 50g šunky
* 70g cibuľa
* 70g mrkva
* 70g petržlen(paštrnák)
* 70g sladkokyslé uhorky
* 1,5dl sladkej smotany
* 15g hladkej múky
* 20g slnečnicový olej
* soľ, vegeta, mleté biele a čierne korenie.
* petržlenová vňať, šalvia, bazalka

Mäso pokrájame na rezne, naklepeme ich, osolíme, posypeme vegetou, okoreníme na oleji vo woku z oboch strám opražíme
a uložíme na teplý tanier.

Vo výpeku speníme nadrobno pokrájanú cibuľu, pridáme na tenké kolieska nakrájanú mrkvu a petržlen, chvíľu popražíme a
dáme späť na mäso. Podlejeme trochou vody a zakryté dusíme do polomäkka. Uhorky a šunku pokrájame na reznčeky,
pridáme k mäsu a dodusíme. Potom prilejeme smotanu, v ktorej sme rozmiešali hladkú múku a varíme kým šťava
nezhustne.

Podávame s cestovinami a zemiakovými kroketkami.

## 7. Morčacie rezne s pórom
*Čas: 1hod. 10min, 2 porcie po 285g*

* 300g 2 väčšie morčacie rezne
* 250g póru
* 100g 2 kyslejšie jablká
* 1,3dl smotany (hladká múka)
* 15g 3 strúčiky cesnaku
* 40g maslo
* 20g slnečnicový olej
* soľ, vegeta, mleté biele a čierne korenie,
* tymian, čili korenie(alebo čili paprička)

Pór umyjeme, zelenú časť pokrájame na kolieska a odložíme.Bielu časť pokrájame na drobné kocky.

Dve jablká umyjeme zbavíme jadierok a tiež pokrájame na kocky. Na panvici-woku rozpustíme maslo, pridáme kocky póru a
jabĺk, podusíme a ochutíme soľou, vegetou, koreninami a cesnakom.

Rezne umyjeme, utierkou osušíme a okoreníme. Do každého urobíme z boku zárez, tak aby vznikla kapsa. Naplníme ju
jablkovo-pórovou zmesou, uzavrieme špáradlom alebo grilovacou ihlou. Na panvici zohrejeme olej a pripravené rezne z
oboch strán pomaly oprážame asi 20 minút. Zvyšné jablká ošúpeme, vyčistíme a pokrájame na plátky, zmiešame s
kolienkami póru, premiešame a chvíľu pražíme. Prilejeme rozmiešanú smotanu aj s troškou hladkej múky, za stáleho
miešania necháme zovrieť, ochutíme a vylejeme na mäso.

Prílohy: parená žemľová knedľa, halušky, nové zemiaky.

## 8. Morčacie rezne so šampiňónmi
*Čas: 30 minút, 4 porcie po 220g*

* 300g morčacích pŕs
* 120g masla (olej)
* 250g čerstvých šampiňónov
* 1,5dl kyslej smotany
* soľ, vegeta, biele korenie,
* citrón, petržlenová vňať
* 50g brusnicový kompót

Naklepané a osolené rezne prudko opražíme na polovici masla a na slabšom ohni ich opekáme do mäkka. Očistené
pokrájané šampiňóny dáme na zvyšok rozpusteného masla, posolíme, dochutíme korením, vegetou, zakryjeme a udusíme. Do
mierne vychladnutých vmiešame smotanu.

Pred podávaním každý rezeň polejeme šampiňónovou omáčkou, ozdobíme kolieskom citróna, brusnicovým kompótom a
petržlenovou vňaťou.

Príloha: nové zemiaky, ryža.

## 9. Vyprážané morčacie rezne
*Čas: 30 minút, 2 porcie po 280g*

* 300g morčacích pŕs
* 20g horčica, soľ
* 50g domáce vajce(trošku mlieka)
* 15g hladká múka
* 45g slnečnicový olej (30g-tuk, 15g-olej)
* 100g biely jogurt
* 40g ½ citrónu (cukor)
* biele korenie, petržlenová vňať

Mäso pokrájame na rezne, naklepeme, posolíme, okoreníme a mierne natrieme horčicou. Rezne obalíme v hladkej múke,
rozšľahanom vajci(s mliekom) a strúhanke.

V dostatočnom množstve tuku(oleja) ich z oboch strán vypražíme. Jogurt rozmiešame s olejom a lyžičkou
horčice, citrónovou šťavou. Zmes ochutíme, premiešame a pred podávaním dáme na každý rezeň.

Príloha: zemiakové hranolčeky, nové zemiaky a ryža.

## 10. Morčacie stehná „na divoko“ s novými zemiakmi
*Čas: 1 hodina 10 min, 5 porcií mäsa po 160g
nových zemiakov po 180g*

* 500g 2 spodné (1 horné) morčacie stehná - vykostené
* 150g údenej prerastanej slaniny
* 120g 2 veľké cibule
* 25g lyžička horčice
* 15g slnečnicového oleja
* celé čierne korenie, nové korenie - po 4 až 6 ks
* bobkové listy – 2 až 3 ks
* soľ, vegeta, tymian (borievka)
* 900g 6-7 veľkých zemiakov(nových)
* petržlenová vňať, šalvia

Stehná vykostíme, zbavíme kože, vytiahneme z nich šľachy
(v každom by malo byť po 7) a mäso prešpikujeme pásikmi slaniny. Ostatnú slaninu pokrájame na malé kocky, opražíme a
pridáme na mesiačiky pokrájanú cibuľu a ešte pražíme. Zmes dáme do pekáča, pridáme koreniny, trochu oleja, mäso
poopekáme a zakryté ho dáme piecť. Občas podlejeme horúcou vodou z varnej kanvice. Keď je mäso mäkké, vyberieme ho
na teplý tanier.

Zemiaky ošúpeme, pokrájame a uvaríme v osolenej vode.

Do výpeku vmiešame horčicu, pridáme scedené zemiaky a spolu zľahka premiešame, prizdobíme vňaťou.

Podávame ako prílohu k mäsu, spolu so zeleninovým šalátom.

## 11. Morčacie závitky so špenátom a šunkou
*Čas: 1hod. 40 min, 4 porcie po 210g*

* 300g 2 morčacie rezne
* soľ, mleté biele a čierne korenie
* 170g mrazeného špenátu
* 80g cibuľa
* 60g šunky
* 60g kápia
* 50g domáce vajce
* 10g 2 strúčiky cesnaku
* 60g strúhaného syra
* 30g maslo
* 10g slnečnicový olej
* alobal

V rajnici-woku zohrejeme olej, speníme na ňom nadrobno pokrájanú cibuľku a pridáme špenát. Keď sa rozmrazí nacháme ho
asi 10 minút dusiť. Vychladnutý špenát dáme do misy, pridáme posekanú šunku, na kocky pokrájanú kápiu, rozmiešané
vajce, prelisovaný cesnak a najemno postrúhaný syr. Zmes osolíme a okoreníme.

Umyté a osušené mäso upravíme na veľké rezne, naklepeme ich, mierne osolíme a natrieme hrubšou vrstvou špenátovej
zmesi. Zvinieme ich a každý zabalíme do maslom natretého kusa alobalu. Boky uzavrieme stočením a pritisnutím, aby
nevytekala šťava. Závitky uložíme na pekáč a dáme do dobre vyhriatej rúry piecť, asi 40 minút. Potom ich vyberieme z
alobalu, dáme znovu na pekáč (aj so šťavou) a ešte pečieme približne 20 minút. Ak treba podlievame horúcou vodou
alebo vývarom, podávame s varenými novými zemiakmi alebo kašou.

## Perkelt z morčacej pečene
*Čas: 25 min, 6 porcií po 230g*

* 1kg morčacej pečene
* 150g 2 väčšie cibule
* 60g masti(husacej, kačacej)
* 150g 2 väčšie rajčiny
* 10g mletej červenej papriky
* 10g 2 strúčiky cesnaku, biele korenie
* soľ, vegeta až nakoniec

Na rozohriatej masti speníme nadrobno nakrájanú cibuľu, pridáme papriku a prelisovaný cesnak a na malé kúsky
pokrájanú pečeň, podlejeme 0,5dl teplej vody, premiešame a pod pokrievkou dusíme asi 10 minút.

Rajčiny pokrájame na tenké mesiačiky, pridáme k pečení, premiešame a prikryté ešte chvľu podusíme, nakoniec trochu
posolíme, dochutíme vegetou a bielym korením.

Podávame na zohriatych tanieroch, s celozrnným, čiernym chlebom alebo pečivom s čerstvou zeleninou.


# Jedlá z kačice a husy:

## Kačica na červenom víne
*Čas: 2 hodiny 10min, 10 porcií asi po 260g*

* 2kg mladá kačica
* 80g cibuľa
* 2 červeného vína
* 240g 3 jablká
* 50g prerastanej slaniny (olej)
* 15g hladká múka PL
* soľ, vegeta, mleté biele a čierne korenie

Umytú a očistenú kačicu zvonku i znútra osolíme, poprášime vegetou a korením. Jablká ošúpeme a jadrovníky vyberieme.
Kúskami jabĺk vyplníme dutinu v kačici, otvor uzavrieme. Slaninu a cibuľku nadrobno pokrájame, slaninu dáme do
pekáča, popražíme, pridáme cibuľu a po chvíli na ňu uložíme pripravenú kačicu.

Počas pečenia pridávame červené víno a mäso podlievame
šťavou. Pred dokončením pekáč odkryjeme.

Kačicu vyberieme a naporcujeme. Z výpeku odoberieme kačaciu masť, dno pekáča posypeme hladkou múkou, rozmiešame ju,
zalejeme vodou (alebo vývarom), pridáme trochu kačacieho tuku a necháme zovrieť, potom dochutíme. Šťavou polejeme
porcie mäsa s prílohou.

Vhodné sú varené nové zemiaky, zemiakové alebo parené

Žemľové knedle a dusená červená kapusta.

## Babičkina domáca kačica s brusnicami
*Čas: 2 hodiny 40 min, 10 porcií po 260g*

* 2kg kačica
* 300g čerstvých húb (hríbov, hlív, šampiňónov)
* 2,5dl sladkej smotany
* 30g tuku(oleja)
* 15g hladkej múky PL
* soľ, vegeta, mleté biele a čierne korenie
* drtená rasca, bazalka
* 70g brusnicový kompót

Očistenú a umytú kačicu pokrájame na porcie, posolíme ich a posypeme vegetou korením a rascou. Uložíme do pekáča,
zakryjeme a dáme do vyhriatej rúry. Podľa potreby môžeme mäso trošku podliať. Keď je mäso takmer mäkké, odkryjeme ho
a dopečieme. Tuk zlejeme, výpek poprášime múkou, chvíľu ju popražíme, zalejeme smotanou a zľahka krátko povaríme. Na
oleji udusíme očistené huby, ochutíme ich soľou, vegetou a korením a pridáme do omáčky.

Nakoniec do nej vložíme kúsky kačice.

Podávame so žemľovou knedľou alebo novými zemiakmi.

## 3. Kačica na lesnícky spôsob
*Čas: 2 hod 35 min, 8 porcií asi po 300g*

* 2kg kačica
* 15g 1 lyžica mletého (strúhaného) ďumbiera-zázvoru
* soľ, celé čierne korenie
* 80g 1 cibuľa
* 30g sušených húb
* jalovec (pár 2-4 zrnká)
* 1 bieleho suchého vína
* 15g hladkej múky PL
* 2 sladkej smotany

Umytú a očistenú kačicu zvonka a znútra osolíme, poprášime mletým zázvorom, nahrubo pomletým čiernym korením a uložíme
ju do pekáča. Podlejeme vodou, pridáme pár zrniek jalovca a zakrytú dáme piecť asi 1 hodinu. Počas pečenia mäso
polievame výpekom, prípadne prilievame horúcu vodu. Potom kačicu otočíme, do šťavy pridáme vopred namočené huby a
víno a odkryté dáme späť do rúry.

Upečenú kačicu vyberieme a pokrájame. Do šťavy vlejeme smotanu, v ktorej sme rozmiešali múku a nacháme zovrieť.

Precedenou omáčkou polejeme jednotlive porcie mäsa.

Prílohy: varené nové zemiaky, žemľové domáce knedle a
brusnicový kompót.

## 4. Kačica po pekingsky so slivkovou omáčkou a plackami
*Čas: 2hod 30 minút*


8 porcií asi po 360g s prílohou
* 1,5-2kg 1 malá kačica

**Marináda:**
* 70g sójovej omáčka 5 PL
* 15g zmesi korenie „5 vôní“
 (aníz, koriander, škorica, klinčeky, čili)
* 10g strúčiky cesnaku
* 50g cibuľa
* 30g medu 2 PL
* 15ml octu
* 15g olivového(slnečnicového) oleja PL
* soľ, čili korenie alebo paprička

**Slivková omáčka:**
* 250g slivkových povidiel-lekváru
* 45g sójovej omáčky 3 PL
* 0,3dl bieleho víne (alebo sherry)
* škorica, zázvor, mletá štipľavá paprika

**Pekinské placky:**
* 250g múky
* 70ml horúcej vody
* 30g oleja 2 PL (alebo bravčová masť)
* soľ

Kačicu umyjeme, očistíme a kožu popicháme ostrou vidličkou. Všetky suroviny na marinádu dôkladne zmiešame, celú
kačicu natrieme a odložíme do chladu aspoň na noc, na 12 hodín.
Počas marinovania ju niekoľkokrát otočíme a vrch znovu natrieme marinádou.

Pripravenú kačicu položíme na rošt, pod ňu dáme pekáč a takto ju pečieme pri vyššej teplote asi poldruha –
1,5 hodiny. Počas pečenia mäso viackrát podlejeme šťavou s pekáča.

Slivkovú omáčku pripravíme – povidlá, sójovú omáčku a víno (sherry) v rajničke rozmiešame, zohrejeme, pridáme štipku
škorice, zázvoru a papriky a za stáleho miešania asi 5 minút varíme. Necháme vychladnúť, podávame poliate omáčkou s
pekinskými plackami.
*Čas: 55 minút*


Na Pekinské placky zmiešame múku s horúcou vodou, pridáme štipku soli, cesto miesime na lopári asi 5 minút a necháme
chvíľu odležať. Potom ho dáme na pomúčený lopár-dosku, urobíme z neho valček (s priemerom 3 cm) a ten pokrájame na
približe 2-cm kúsky. Každý kúsok rozvaľkáme na hrubšiu placku s priemerom 6cm. Všetky natrieme na jednej strane
olejom a po dve spojíme (natretými stranami).

Spojené placky rozvaľkáme na veľkosť asi 15cm.

Opečieme ich na rozpálenej, dobre pomastenej panvici z oboch strán a potom ich od seba oddelíme.

## 5. Hus so zemiakovou plnkou
*čas 2 hod 15 min, podľa veľkosti husi: 15 porcií asi po 420g*

* 1ks hus (3-4kg husaciny)
* 2kg zemiaky (podľa počtu osôb) uvarené v šupke
* 250g bravčového pliecka
* 80g cibuľa
* majorán, soľ, vegeta, biele korenie, olej

Vyhladnuté zemiaky ošúpeme a pokrájame na kocky. Mäso pokrájame na drobné rezančeky. V rajnici-woku zohrejeme olej,
pridáme nadrobno pokrájanú cibuľu, po chvíli, keď sa zapení mäso a spolu pražíme. Potom pridáme zemiaky, zmes
osolíme nakoniec ochutíme majoránom a korením.

Hus očistíme, umyjeme, zvonku osolíme, naplníme otvor a uzavrieme. Uložíme ju na pekáč, trochu podlejeme vodou a
zakrytú pečieme asi hodinu. Počas pečenia ju podlievame šťavou z výpeku. Potom hus otočíme a odkrytú dopečieme
dochrumkava. Vyberieme ju, otvor uvoľníme a plnku vyberieme. Hus pokrájame a plnku rozdelíme na porcie.

Prílohy: dusená kyslá kapusta, zeleninové šaláty.

## 6. Hus z Veľkého Grobu
*čas: 2 hodiny 45 min, 15 porcií asi po 340g, 20 porcií asi po 250g*

* 1 hus (5-6kg husaciny
* soľ, rasca (drtená)
* 1 smotany

Očistenú a umytú hus nasolíme niekoľko hodín pred pečením. Potom ju posypeme rascou, dáme do pekáča, podlejeme vodou,
zakryjeme a za občasného polievania pečieme pri teplote 200°C.

Keď je hus mäkká odkryjeme ju, masť zlejeme. Počas dlhého pečenia hus niekoľko krát natrieme smotanou a nakoniec
prudko dopečieme, aby mala dobrú chuť a farbu.

Prílohy – zemiakové lokše a kvasené uhorky.

(tiež dobré výberové vínečko)

## 7. Husacie prsia na červenom víne
*Čas: 55min, 4 porcie po 230g*

* 600g husacích pŕs
* soľ, mleté biele a čierne korenie
* 15g med PL
* 1,5dl červeného vína
* 30g hrozienok
* 30g ríbezľového kompótu 2 PL
* 30g posekaných orechov
* 50g 1 citrón (na plátky), jablko
* 30g olej, petržlenová vňať

Huscie prsia osolíme, okoreníme a kožu natrieme medom.

Na woku zohrejeme olej a mäso z oboch strán opečieme, podlejeme červeným vínom, zakryjeme a udusíme do mäkka. Počas
dusenia podľa potreby prilievame vodu. Udusené mäso vyberieme a pokrájame na plátky. Do šťavy dáme hrozienka,
ríbezľový kompót, dobre ju rozmiešame a krátko povaríme. Šťavu vylejeme na mäso, posypeme posekanými orechmi a

Ozdobíme plátkami citróna a petržlenovou vňaťou.

Prílohy – ryža, zemiakové hranolky a kompót.

## 8. Husacia pečeň s jablkami
*Čas: 55min, 2 porcie po 260g*

* 250g husacej pečene (jater)
* 60g masla 4 PL (olej)
* 150g 2 jablká
* 0,3dl koňaku (štamperlík)
* 15g posekaných orechov
* 20ml citrónová šťava
* soľ, vegeta „nakoniec – už nezohrievať!“

Husaciu pečeň pokrájame na plátky. Na panvici rozpustíme

2 lyžice masla a pečeň s oboch strán opražíme. Jablká olúpeme, zbavíme jadrovníkov a pokrájame na kolieska.

Zvyšok masla rozpustíme v rajničke, pridáme jablká, podlejeme ich koňakom. Pokvapkáme citrónovou šťavou a chvíľu
dusíme(majú ostať v celku).

Na kolieska jabĺk dáme plátky pečene a posypeme ich
(posekanými) vlašskými orechmi.

Prílohy: dusená ryža, nové zemiaky alebo kaša.

# Hydinové šaláty, nátierky, plnky a prílohy:

## Šalát s morčacím mäsom
*Čas: 40 min, 3 porcie po 240g*

* 300g mäsa z morky(varené, pečené)
* 100g tvrdého syra
* 80g šunky
* 80g 2 mladé cibuľky
* 80g 1 rajčiny
* 50g uvarené domáce vajce
* 10g 2 strúčiky cesnaku
* 30g olivový olej 2PL
* soľ, ocot (cukor), biele korenie,
* petržlenová vňať, hlávkový šalát

Mäso pokrájame na malé kúsky, dáme do šalátovej misy, mierne ho osolíme, okoreníme a premiešame. Syr pokrájame na
kocky, šunku na širšie pásiky, očistené cibuľky aj s vňaťou na kolieska a všetko pridáme k mäsu. Olivový olej
zmiešame s prelisovaným cesnakom, pokvapkáme ním šalát a uložíme na pol hodinu do chladu. Potom šalát pokvapkáme
octom, pridáme na mesiačiky pokrájanú rajčinu a premiešame.Pred podávaním ho ozdobíme kolieskami vajíčka,
petržlenovou vňaťou a hlávkovým šalátom.

## Hydinový šalát s fazuľkou (bielou sterilizovanou)
*Čas: 25 min, 3 porcie po 260g*

* 250g mäsa z hydiny
  (pečeného, vareného, duseného)
* 200g ryže
* 250g sterilizovanej bielej fazuľky
* 50g čerstvá paprika (kápia)
* 20g olivového oleja (PL)
* soľ, vegeta, muškátový oriešok(biele korenie)
* vetvička rozmarínu
* petržlenová vňať

Ryžu na site premyjeme, vsypeme do vriacej osolenej vody a 15 minút varíme. Potom ju scedíme a necháme odkvapkať.
Mäso pokrájame na rezance a premiešame s vychladnutou ryžou. Pridáme scedenú fazuľu, nadrobno pokrajanú papriku,
osolíme, okoreníme štipkou postrúhaného muškátového orieška, pokvapkáme olejom a premiešame. Posypeme posekaným
mladým rozmarínom, zľahka premiešame a pred podávaním ozdobíme petržlenovou vňaťou.

## 3. Šalát s mäsom z pečenej hydiny
*Čas: 30 min, 4 porcie asi po 250g*

* 250g mäsa z pečenej hydiny
* 1 oleja
* ocot (cukor)
* 30g kečupu 2 PL
* 70g cibuľa
* 180g 2 uvarené zemiaky v šupke
* 150g 2 väčšie mrkvy (½ dávky - uhorky)
* 150g 3 uvarené domáce vajcia
* 40g bieleho jogurtu
* soľ, mleté biele korenie, petržlenová vňať

Mäso oberieme z kostí a nadrobno pokrájame. Pridáme na malé kocky pokrájané zemiaky, nadrobno pokrájanú cibuľu,

Postrúhanú mrkvu a uhorky. Vajcia olúpeme, pokrájame na malé kocky a pridáme k zmesi. Dochutíme ju kečupom, octom,
soľou a korením, zjemníme olejom a necháme v chlade odležať. Pred podávaním primiešame jogurt.

Podávame ozdobené čerstvou zeleninou alebo ako prílohu k mäsu.

# Nátierky – pomazánky

## Kuracia nátierka (šalát)
*Čas: 1 hodina 30 minút, 10 porcií po 200g*

* 1kg malé kurča
* 200g 3 mrkvy
* 180g 3 petržleny
* 100g ½ zeleru
* 100g kalerábu
* 120g 3 uvarené vajcia
* 150g 3 sterilizované uhorky
* 120g cibuľa
* 100g biely jogurt a majonéza podľa chuti
* soľ, vegeta
* patržlenová vňať, pažítka

Očistené a umyté kurča dáme do hrnca, zalejeme studenou vodou. Zeleninu očistíme a pokrájame, neskôr pridáme ku
kurčaťu, osolíme a uvaríme do mäkka.

(Vývar zlejeme a môžeme ho použiť na polievku, alebo pri príprave iných jedál.)

Mäso oberieme a spolu s uvarenou zeleninou ho pomelieme. Pridáme nadrobno pokrájané vajíčka, uhorky, cibuľu, posekanú
petržlenovú vňať a pažítku. Premiešame a ochutíme vegetou. Majonézu dôkladne zmiešame s jogurtom a pridá do
nátierky-šalátu.

Podávame s cereálnym pečivom alebo chlebom.

## 2. Slepačia nátierka so zeleninou 
*3 porcie po 220g*

* 250g vareného slepačieho mäsa
* 100g verenej koreňovej zeleniny(z polievky)
* 15g jogurtu PL
* 30g tatárskej omáčky 2 PL
* 15g horčice
* 80g cibuľa
* 160g 4 uvarené vajcia
* soľ, mleté biele korenie, petržlenová vňať

Postup podobný ako predchádzajúci.

## Nátierka z hydinových pečení (jater)

3 porcie asi po 150g
* 300g hydinových pečení
* 80g cibuľa
* 15g slnečnicový olej
* soľ, mleté biele a čierne korenie, majorán
* 5g strúčik cesnaku
* 45g 3 lyžice masti(bravčovej, kačacej, husacej)
* pažítka, zelený majorán

Pečene pokrájame na malé kúsky alebo pomelieme. V rajnici zohrejeme olej, speníme na ňom nadrobno pokrájanú cibuľu,
pridáme pečeň, rozotrený cesnak, korenie a za stáleho miešania pražíme asi 7 minút. Masť roztopíme, nalejeme na
pečeň, premiešame a vo vhodnej nádobe necháme stuhnúť.

Podávame na chlebe, pečive, suchých hriankach, posypanú posekanou pažítkou.

Je vhodná aj na natieranie zemiakových lokší.

**Prílohy a plnky:**

## 1. Zemiakové lokše
*Čas: 40 min, 6 porcií asi po 160g*

* 800g zemiakov
* 150g hrubej múky
* soľ, tuk (kačací, husací, bravčová masť)
* maslo

Zemiaky uvaríme v šupke, necháme vychladnúť. Potom ich ošúpeme, prelisujeme alebo postrúhame. Pridáme múku, soľ a
vypracujeme cesto, ktoré na pomúčenom lopári rozvaľkáme na tenšie placky.

Pečieme ich na sucho na teflónovej panvici, lepšie je
na liatinovej plani. Upečené lokše pomastíme tukom, prípadne maslom.

## 2. Syrové hranolčeky
*Čas: 50 min, 5 porcií po 200g*

* 450g mrazených zemiakových hranolčekov
* 160g 4 vajcia
* 30g hladkej múky
* 100g strúhaného syra
* 1 mlieka
* 2 kyslej smotany
* olej

Do hlbšej vymastenej zapekacej nádoby rozložíme nerozmrazené hranolčeky a posolíme ich.

Žĺtky vymiešame s múkou pridáme mlieko, syr, trocha soli a nakoniec sneh z bielkov. Zmes vylejeme na zemiaky a v
dobre vyhriatej rúre upečieme.

Pečieme 15-25 minút, podľa veľkostí nádoby a gramáže.

## 3. Zapekané zemiaky s kukuricou
*Čas: 1hod 5 min, 4 porcie po 205g*

* 600g zemiakov
* 200g sterilizovanej kukurice
* soľ, vegeta
* mleté čierne korenie, červená paprika
* 20g slnečnicový olej

Zemiaky ošúpeme, umyjeme, pokrájame na kocky a v osolenej vode uvaríme do polomäkka, pozor nerozvariť. Scedíme ich,
dáme na pekáč, posypeme vegetou, korením a paprikou, pokvapkáme olejom, premiešame a dáme do horúcej rúry.

Pred dokončením zemiaky zmiešame so scedenou kukuricou a dáme dochrumkava dopiecť.

## 4. Zemiakové karbonátky
*Čas: 1 hod.5 minút, 5 porcií po 210g*

* 500g uvarených zemiakov
* 250g uvareného údeného mäsa (šunky)
* 100g 2 domáce vajcia (trošku mlieka)
* 40g hladká múka
* 60g strúhanka
* olej na vyprážanie (asi 2 dl)
* soľ, mleté čierne korenie, petržlenová vňať

Uvarené zemiaky prelisujeme, pridáme nadrobno nakrájané mäso (šunku), vajce, soľ, korenie a posekanú petržlenovú
vňať. Dobre zľahka zmiešame, vytvarujeme malé bochníčky alebo hrubšie valčeky. Obalíme ich v trojobale a pomaly
vypražíme.


### Zemiakové karbonátky bez mäsa

Prelisované, vychladnuté zemiaky sa zmiešajú s 2-mi rozšľahanými vajíčkami a s kašou
* 2 do vriaceho mlieka sa vmieša
* 20g masla
* 200g hrubej múky
* olej na vyprážanie
* soľ, petržlenová vňať

Vyprážajú sa neobalené.

## 5. Šunkové knedle
*Čas: 40 minút, 3 porcie asi po 260g a viac*

* 100g hydinovej šunky
* 150g 3 vajcia - 3 žĺtky a sneh z 3 bielkov
* 150g 3 žemle
* 150ml mlieka (smotany)
* 70g cibuľa
* 120g hrubej múky
* 30g posekanej petržlenovej vňate 2 PL
* soľ, vegeta, mleté čierne korenie
* slnečnicový olej

Nadrobno pokrájanú cibuľu speníme na oleji, pridáme posekanú šunku, popražíme ju.

Žemle pokrájame na malé kocky a zmiešame ich so šunkou.

V mlieku (smotane) rozhabarkujeme žĺtky, pridáme múku, petržlenovú vňať a vylejeme na šunku so žemľami.

Zmes zľahka premiešame, osolíme, ochutíme korením a vegetou a nakoniec vmiešame tuhý sneh s bielkov.

Mokrými rukami tvarujeme knedle s priemerom asi 4-5 cm
a dáme ich do dostatočného množstva vriacej vody.

Varíme na miernom ohni 10-13 minút.

Hotové vyberieme, potrieme olejom a niťou prekrojíme na polovice.

## 6. Varená plnka s kuracou(morčacou) pečeňou
*Čas: 1 hodina 10 min, 3 porcie asi po 200g*

* 100g kuracích (morčacích) pečení
* 200g 4 suché rožky
* 150g 3 domáce vajcia
* 80g cibuľa
* 15g vegety
* 30g masla
* mleté čierne korenie a červená paprika
* 30g petržlenovej vňate

Rožky polámeme, namočíme do vody a vyžmýkame. Pridáme nadrobno posekanú pečeň, rozšľahané vajcia, nadrobno posekanú
cibuľu, vegetu, biele alebo čierne mleté korenie, červenú papriku a rozpustené maslo.

Zmes najlepšie rukou dobre spracujeme. Väčší hrniec
do polovice naplníme vodou a necháme ju zovrieť.

Plnkovú zmes dáme do mikroténového vrecka (30 x 40 mm) a vložíme do vriacej vody tak, že koniec vrecka zachytíme
pokrievkou. Varíme 20 minút, potom vrecko otočíme a varíme ďalších 20 minút. Plnku vyberieme na tanier a do polovice
nastrihneme.Plnku opatrne vyberieme tak, aby sa nerozpadla. Krájame vychladnutú.

Podávame ju k pečenej hydine a chuť môžeme zlepšiť šťavou z výpeku.

## 7. Hydinové mäso s Tofu na špagety
*Čas: 25 min, 5 porcií po 210g, 8 porcií po 160g*

* 300-500g hydinového mäsa
* 200-250g bieleho Tofu
* 80-100g cibuľa
* 15g 4 strúčiky cesnaku
* 45g sojovej omáčky 3 PL
* 80g väčší rajčinový pretlak
* 100g paprika, kápia
* 5g soľ, mleté čierne korenie
* 45g mletej červenej papriky 3 PL
* 45g vegety 3 PL
* 15g oregana PL
* 30g olivového(slnečnicového) oleja
* 80g tvrdý syr na strúhanie

Tofu najemno postrúhame, pridáme lyžičku oleja, prelisovaný cesnak, sójovú omáčku, vegetu, mletú papriku a oregano.
Zmiešame a necháme postáť.

V rajnici-woku speníme nadrobno pokrájanú cibuľu, pridáme na malé kúsky pokrájané hydinové mäso, popražíme ho,
ochutíme soľou a korením. Podlejeme a dusíme takmer do mäkka. Pripravený Tofu dáme na panvicu, chvíľu popražíme a
potom dáme k mäsu spolu s rajčinovým pretlakom a kapiou pokrájanou na malé kocky. Ak treba, podlejeme a ešte chvíľu
necháme vrieť.

Podávame na špagetách s postrúhaným syrom.

## 8. Porová (papriková) ryža

Menší pór pokrájame na kolieska, opražíme na masle, zalejeme troškou vody a chvíľu podusíme.

Osolíme a okoreníme, zmiešame so studenou dusenou – varenou ryžou a zohrajeme.

Namiesto póru môžeme použiť kúsky čerstvej papriky

## 9. Zemiakovo-syrové krokety
*6 porcií po 260g*

* 1kg 10 stredne veľkých zemiakov
* 150g 3 domáce vajcia
* 250g strúhaného syra
* 40g hladkej múky
* 100g strúhanka podľa potreby
* soľ, vegeta, mleté čierne korenie
* olej na vyprážanie

Umyté zemiaky uvaríme v šupke. Mierne vychladnuté ošúpeme, roztlačíme, pridáme rozšľahané vajíčka, najemno postrúhaný
syr, soľ, štipku korenia, vegetu(podľa chuti) a vypracujeme cesto. Postupne tvarujeme šúľance a obaľujeme ich v
jemnej strúhanke.

Cesto môžeme tvarovať rôzne, rozvaľkať ho a vykrajovať rôzne tvary, kolieska, mesiačiky a podobne.

## 10. Plnka do morky
* 100g údenej prerastanej slaniny
* 100g šunky
* 150g 2 cibule
* 250g 6 žemlí
* 1 mlieka
* 200g 5 vajec (aspoň 4 domáce vajcia)
* 20g posekaných mandlí
* strúhanka
* soľ, muškátový oriešok
* petržlenová vňať

Slaninu pokrájame na kocky, upražíme. Pridáme nadrobno pokrájanú cibuľu a šunku, spolu popražíme a necháme
vychladnúť. Žemle pokrájame na kocky, sparíme horúcim mliekom, pridáme žĺtky rozmiešané so soľou, štipku muškátového
orieška, posekaná vňať, posekané mandle, strúhanku a šunkovú zmes. Premiešame a nakoniec zľahka vmiešame tuhý sneh s
bielkov.


# Hydina
## Kurča na cesnaku

* 250g kurčaťa
* 5g stolného oleja
* cesnak, soľ, vegeta

## Kurča na šampiňónoch

* 250g kurčaťa
* 30g šampiňónov
* 10g cibuľa
* 5g slnečnicový olej
* soľ, drtená rasca

## Pečené kurča

* 250g kurčaťa
* 5g masla
* soľ, vegeta

## Kurča pečené na slanine (na spôsob bažanta)

* 250g kurčaťa
* +2g borievky
* 5-10g prerastanej slaniny
* 5g olej
* 2g masla
* 5g hladká múka
* soľ, vegeta

## Grilované kurča

* 250g kurčaťa
* 5g slnečnicový olej
* soľ, čierne korenie, bylinky: rozmarín, tymian a pod.

Mikrovlnka: 20-25 min CRISP. Pri dogrilovaní - vytekajúca šťava po pichnutí špáradlom musí byť číra.


## Marinované kurča po indicky

* 250g kurča
* 15g cibuľa - na tenké kolieska,

*zmiešame s marinádou:*

* 5g citrónovej šťavy, soľ, chilli paprička,
* 2g karí - indická koreninová zmes,
* strúčik cesnaku, zázvor
* 5-10g slnečnicového alebo olivového oleja,

Kúsky kurčaťa marinujeme 2-3 hod, pečieme 16-20 minút pri funkcii CRISP, pred pečením potrieme
olejom a posypeme bylinkovou zmesou.


## Plnené kuracie stehno s rozmarínom

* 200g kuracie stehno
* 5g olej

*Plnka: *

príprava 10 minút - CRISP

* ½ žemľa
* ½ vajce
* 15g cibuľa
* zelený petržlen, rozmarín, ml. čierne korenie, soľ, vegeta

## Kurča na víne

* 250g kurčaťa
* 10g masla alebo margarínu
* 0,5 dl bieleho suchého vína
* sladká paprika, sója, bazalka

*na zahustenie:*

* 20g smotany
* 5g kukuričná múka (maizena)
* bylinková soľ (soľ, sušené bylinky)

*ozdoba:*

* 50g biele, červené hrozno
* 5g mandlí

Úprava trvá 12-16 minút pri 750W.


## Morčacie rezy s vlašskými orechmi

* 200g morčacie plátky –prsia
* 20g posekaných orechov,
* 5g strúčik cesnaku
* pridáme + 50ml – džús (pomaranč, grapefruit)
* 5g olej
* 10g maslo
* 10g cibuľa
* ocot, soľ, korenie

Úprava v mikrovlnej rúre: pri funkcii CRISP – 6 – 8 minút, potom 4-5 minút – 500 W.


## Morka dusená na masle

* 250g morčacieho mäsa
* 10g masla
* soľ, mleté biele korenie

## Moriak na slanine

* 250g mäso z moriaka
* 10g údenej slaniny
* 5g masť alebo olej
* 15g cibuľa
* 5g hladká múka
* soľ, vegeta korenie

## Plnené kurča

* 1 ks kurča
* 20g masla
* soľ, voda

*plnka:*

* vnútornosti
* 3-4 žemle, rožky
* 1 ks vajce
* 30g masla
* mleté korenie, zelený petržlen, soľ, vegeta, mlieko

## Kurča na kyslej kapuste

* 250g kurčaťa
* 100g kyslej kapusty
* 10g cibuľa, cesnak
* 5g maslo
* 5g slnečnicový olej
* mletá sladká červená paprika, biele korenie, soľ, vegeta

## Kurací paprikáš, kurací perkelt

* 250g kurčaťa
* 10g olej, masť
* 20g cibuľa
* 5-10g hladkej múky
* 30g kyslej smotany
* červená paprika, soľ, vegeta

Rozdiel medzi týmito dvoma druhmi jedla ja prostý. Ak pri varení nepoužijeme kyslú smotanu
pravdepodobne sa nám podarí pripraviť perkelt. Ak tak urobíme pripravíme paprikáš.


## Srbský kurací paprikáš

* 250g kurča
* 10g masti alebo oleja
* 25g cibuľa
* 30g zelenej papriky
* 30g rajčín

*Môžeme nahradiť: ½ leča bez tuku.*

* 10g hladkej múky
* 30g kyslej smotany
* červená paprika, soľ

## Pečená hus alebo kačica


*250g = 1 porcia husi *

* 1 ks hus alebo kačica
* jablko
* 5-10g masť
* biele korenie, zelený majorán, voda

Keď máme z ¾ upečenú, zlejeme masť a dopečieme do červena.


## Husacia/kačacia pečeň na cibuľke

* 60g 1ks husacia alebo kačacia pečeň
* 10-20g masť husacia, kačacia
* 30g cibuľa
* červená paprika, bazalka, biele korenie

Soľ a vegetu použijeme až nakoniec, aby pečeň nebola tvrdá, ale jemná, chrumkavá.


## Kačica s pomarančovou omáčkou

* 1 ks kačica cca 1kg
* 40g maslo /horúca voda: 750W: 1-2min/
* 5 ks pomarančov

Šupky nakrájame na tenké plátky a sparíme.

* 2 dl bieleho vínka
* soľ, vegeta

Panvicu v mikrovlnke predhrejeme pri 750W: 2-3 min, potom kačicu pečieme 12-15 min funkcia
CRISP, v polovici obrátime a pichnutím špáradla skontrolujeme, či je kačica hotová.

Dva pomaranče odšťavíme. Výpek - šťavu z kačky zlejeme pridáme plátky šupky pomaranča (prípadne omáčku
zahustíme troškou maizeny). Ozdobíme plátkami pomaranča.


## 19. Morčacie prsíčka/hydina/ na čínsky spôsob
* 150g morčacie prsíčka, hydinové mäso-rezance
* 100g čínska zeleninová zmes/cibuľa, pór/
* 10g slnečnicový/olivový olej/
* 0,3dl bieleho suchého vína,
* 1 voda,
* 5g maizena, solamyl
* biele korenie, sójová omáčka, vegeta
  orientálne korenie, čili paprička

## 20. Kurča na maďarský spôsob
* 200g kurčaťa 2 porcie po 380g
* 400g zemiakov
* 30g údenej slaniny
* 40g zelenej papriky
* 70g rajčín
* 15g eidamského syra
* 10g masti
* soľ, grilovacie korenie,
* čerstvá zelená posekaná majoránka,
* šalvia na prizdobenie

Pekáč vymažeme masťou, vyložíme tenkými plátkami údenej slaniny, na to položíme surové zemiaky pokrájané na plátky –
kolieska, na to vrstvu zelenej papriky a na kolieska pokrájané rajčiny, nakoniec pokladieme porcie mäsa posoleného
a posypaného grilovacím korením. Pekáč prikryjeme
a upečieme v rúre do mäkka. Mäso odkryjeme a necháme
zapiecť doružova. Upečené kurča posypeme postrúhaným
a bylinkami a zapekáme kým sa syr neroztopí.

## 21. Kurča na gruzínsky spôsob
* 200g kurčaťa porcia 360g
* 30g slnečnicového oleja
* 30g cibule
* 5g väčší strúčik cesnaku
* 25g rajčinového pretlaku
* 70g rajčín
* kôpor, soľ, čierne korenie

Kurča očistíme, umyjeme a pokrájame na menšie kúsky, prudko opečieme na rozohriatom oleji, posolíme, posypeme čiernym
korením, podlejeme vodou a chvíľu dusíme. Pridáme rajčinový pretlak, prelisovaný cesnak a dusíme ešte asi 30
minút.

Nakoniec pridáme na kolieska pokrájanú cibuľu, rajčiny a dodusíme do mäkka. Povrch hotového kurčaťa posypeme
nadrobno posekaným kôprom.

## 22. Medovo citrónové kurča

S rozmarínom, cesnakom a oregánom
* 250g kuracích stehien (2ks) porcia asi 350g
* 30g olivový olej
* 20g citrónovej šťavy (min. ½ citróna)
* 10g medu (menšia lyžička)
* 5g sušený rozmarín
* 5g oregano (ML)
* 5g strúčiky cesnaku (na tenké plátky)
* ½ks slepačieho bujónu
* 5g kukuričný škrob (múčka), voda

Kuracie stehná namarinádujeme, olej zmiešame s citrónovou šťavou, medom, cesnakom a bylinkami, prelejeme kurča
prikryjeme a necháme v chladničke na noc odležať, mäso občas obrátime, potom stehná necháme odkvapkať a upečieme v
rúre na 180°C asi 30 minút.

Omáčku pripravíme z výpeku, marinády a bujónu, zahustíme kukuričným škrobom na stredne silnom ohni necháme
5 minút, kým nezovrie a je jemná a dostatočne hustá,
omáčkou polejeme kurča, dopečieme a podávame horúce.

## 23. Kuracie prsia v syrovom cestíčku
* 250g kuracích pŕs 2 porcie asi 450g
* 0,3dl bieleho jogurtu
* 20g citrónovej šťavy (½ citróna)
* 10g horčica
* 5g strúčiky cesnaku
* 30g strúhanky
* 30g strúhaného syra - ementálu
* 40g masla
* 20g vajce ½ ks
* soľ, oregáno, šalvia, biele korenie

Kuracie prsia jemne naklepeme, okoreníme a posolíme.

Rozšľaháme vajcia s horčicou, citrónovou šťavou, rozotretým cesnakom, šalviou, oreganom a jogurtom.

V tejto marináde necháme odležať asi 2-3 hodiny. Zmiešame strúhanku so syrom a v tejto zmesi obaľujeme plátky mäsa.
Poukladáme do misy na zapekanie a na každý kúsok položíme plátok masla a asi 25 minút zapekáme v rúre.

Podávame so zemiakmi a zeleninou.

## 24. Kuracia lahôdka na čínský spôsob
* 250g kuracie prsia, rezne 2 porcie asi 300g
* 5g solamyl (kukuričný škrob) ML
* 3g čili korenia podľa chuti (štipka)
* 15g sojovej omáčky - veľká lyžica
* 0,5dl marinády na hydinu - čínskej (bylinkovej)
* 0,5dl bieleho suchého vína
* 15g oleja (olivového, slnečnicového)
* 20g cibuľa
* 5g cesnak podľa chuti
* 50g niekoľko hlavičiek brokolice
* 30g párok
* 20g kápia
* 40g mrkva
* 10g sušené huby(čínske) 1/3 hrsti

Za 1/3 hrsti húb namočíme, mäso pokrájame na rezančeky a poprášime solamylom, zalejeme pripravenou marinádou,
premiešame a hodinu necháme odležať na chladnom mieste.

V panvici/woku rozpálime olej, vložíme mäso a restujeme. Postupne pridávame nakrájanú mrkvu, po minúte brokolicu,
najemno pokrajanú cibuľu, cesnak a kápiu. Podlejeme sójovou omáčkou vínom a dusíme.

Na záver pridáme na kocky pokrájaný párok a podávame s jemne osolenou dusenou ryžou.

## 25. Netradičné dusené kurča

 (mäso s prílohou) porcia – 610g
* 250g rozporcované kurča
* 75g ryže guľatozrnnej
* 250g zemiakov
* 25g cibuľa
* 10g strúčiky cesnaku
* majoránka, drtená rasca,
* grilovacie korenie

Na vymastený pekáč pokrájame cibuľu a cesnak, na to nasypeme umytú ryžu a surové zemiaky pokrájané na kocky.

Všetko jemne premiešame a zalejeme vodou tak, aby ryža a zemiaky boli ponorené. Na to poukladáme kúsky kuraťa, ktoré
sme predtým osolili a posypali grilovacím korením, majoránkou a rascou. Zakryjeme pokrievkou a vložíme do vyhriatej
rúry a necháme dusiť asi 45 minút-bez miešania.

## 26. Kurací paprikáš na iný spôsob

so zemiakovými cuketovými plackami
* 250g kuracích stehien(kurča) 2 porcie po 280g
* 15g slnečnicového oleja + placky
* 20g cibuľa
* 5g strúčik cesnaku
* 7g pikantnej paprikovej pasty (ML)
* 10g mletej červenej papriky(maďarskej)
* 150g mladých rajčín
* 1 sladkej smotany
* cukor, citrónová šťava z ½ citrónu,
* mleté čierne a biele korenie, soľ

Mäso umyjeme, vykostíme a nakrájame na menšie kúsky. Na rozohriatom oleji opražíme cibuľku a cesnak nakrájanú na
drobno a dusíme asi 10 minút. Pridáme mäso, paprikovú pastu, mletú papriku, prikryjeme a za občasného miešania
dusíme 15 minút. Potom pridáme rajčiny, posolíme, okoreníme zalejeme smotanou a ešte neprikryté varíme 10 minút.
Nakoniec dochutíme citrónovou šťavou a cukrom. Podávame so zemiakovými cuketovými plackami.

## 27. Kuracie stehná s cuketami
* 250g kuracie stehná 2ks 2 porcie po 300g
* 10g hladká múka
* 15g slnečnicový olej
* 25g cibuľa
* 80g rajčiny
* 120g cuketa
* ½ks zeleninového bujónu, 1dl voda, soľ
* mletá červená paprika, provensálske korenie

Stehná umyjeme, osušíme, prekrojíme na dve časti posolíme a obalíme v múke rozmiešanej s mletou maďarskou paprikou.
Na rozohriatom oleji opečieme s oboch strán, pridáme nadrobno nakrájanú cibuľku, rajčiny pokrájané na osminky,
cuketu pokrájanú na kocky (mladá môže byť so zelenou kôrkou–šupkou), popražíme, posypeme provensálským
korením (môžeme ho nahradiť čerstvými bylinkami podľa obľuby a vhodnej kombinácie) zalejeme horúcim zeleninovým
bujónom a dusíme domäkka.

## 28. Pečené kuracie stehná na víne s rajčinami

2 porcie po 370g
* 250g kuracie stehná 2ks
* strúčik cesnaku, soľ, mleté biele korenie
* 15g slnečnicový olej
* 20g cibuľa
* 10g rajčinový pretlak
* 50g červená a zelená paprika
* 200g rajčín
* 1 červeného vína
* ½ks zeleninového bujónu, O,5dl voda
* citrónová šťava, cukor
* 40g strúhaný syr eidam
* petržlenová vňať, bazalka, šalvia

Stehná umyjeme, osušíme, prekrojíme na 2 časti, posolíme, okoreníme, na rozohriatom oleji opečieme s oboch strán a
vyberieme. Do výpeku pridáme nadrobno posekaný cesnak so soľou, cibuľu pokrájanú na osminky, rajčinový pretlak a
opražíme. Pridáme očistené papriky nakrájané na kocky, rajčiny nakrájané na osminky, zalejeme červeným vínom,
zeleninovým bujónom, vložíme mäso, prikryjeme a vo vyhriatej rúre pečieme 20 minút. Potom odkryjeme a pečieme asi 10
minút. Upečené mäso vyberieme, omáčku dochutíme citrónovou šťavou a cukrom a krátko povaríme. Stehná podávame
posypané postrúhaným syrom, posekaným zeleným petržlenom a bylinkami.

## 29. Morčacie stehná flambované v brandy
* 125ml roztopeného masla 4 porcie
* 2 morčacie stehná bez kože
* 30ml brandy
* 30g nasekanej šalotky
* 30g nasekaného petržlenu
* 1g tymiánu, soľ, čierne a biele korenie,
* 125ml bieleho vína
* 125ml hustej šľahačkovej smotany

Roztopíme maslo a zľahka popražíme do zlatista morčacie stehná. Zalejeme brandy a zapálime, flambujeme, kým sa plameň
neuhasí. Zmiešame ostatné suroviny a okrem smotany vlejeme k morčaciemu mäsu. Prikryjeme a mierne povaríme – dusíme
asi 45 min, kým mäso nezmäkne, potom ho vyberieme a pomaly za stáleho miešania vlejeme do šťavy smotanu. Miešame kým
sa nevytvorí hladká omáčka.

Podávame so zemiakovou kašou.

## 30. Morčací závitok plnený zeleninou
* 200g morčacie rezne/prsia
* 10g plátok tvrdého syra
* 15g olej
* 20g cibule
* 30g mrkva
* 20g pór
* 25g mrazeného hrášku
* 10-20g vajce ½ ks
* 10g hladkej múky
* 1 zeleninový vývar
* 0,5dl sladkej smotany
* mleté biele korenie, červená paprika
* pažítka, soľ

Mäso umyjeme, osušíme, cez mikroténový sáčok-fóliu rozklepeme, posolíme, okoreníme a obložíme plátkom syra.

Na rozohriatom oleji niekoľko minút dusíme mrkvu a pór nakrájané na hranolčeky, pridáme zelený hrášok, posekanú
pažítku, posolíme podlejeme trochou vody a ešte niekoľko minút dusíme. Vajce rozšľaháme so soľou, za stáleho
miešania pridáme k zelenine a necháme stuhnúť. Pripravené mäso potrieme plnkou, zvinieme, previažeme niťou a obalíme
v múke rozmiešanej s mletou paprikou. V pekáči alebo woku, na rozohriatom oleji opečieme zo všetkých strán, pridáme
cibuľu nakrájanú na štvrtky, zalejeme horúcim vývarom prikryjeme a pečieme 40 minú vo vyhriatej rúre. Potom
odkryjeme polejeme smotanou a necháme sčervenieť.



